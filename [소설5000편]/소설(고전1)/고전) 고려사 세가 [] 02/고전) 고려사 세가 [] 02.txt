#高麗史21卷-世家21-00-00-00-0000
世家卷第二十一. 高麗史二十一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.
#高麗史21卷-世家21-神宗-00-00-0000
神宗.

#高麗史21卷-世家21-神宗-00-01-0000
神宗靖孝大王諱晫古諱旼字至華仁宗第五子明宗母弟. 仁宗二十二年甲子七月庚申生及長封爲平?公明宗二十七年九月癸亥崔忠獻廢明宗迎王卽位于大觀殿.

#高麗史21卷-世家21-神宗-00-02-0000
乙丑御大觀殿受群臣賀移御儀鳳樓親勞毬庭宿衛軍仍命罷歸. 翼日忠獻兄弟亦出自樞密院歸第.

#高麗史21卷-世家21-神宗-00-03-0000
丁卯以崔忠獻爲上將軍柱國; 忠粹爲鷹揚軍大將軍知都省事柱國; 朴晉材爲刑部侍郞; 趙永仁判吏部事; 奇洪壽?知政事判兵部事.

#高麗史21卷-世家21-神宗-00-04-0000
冬十月乙亥王改名晫嘗在潛邸夢人命名曰千晫. 未幾卽位至是. 以與金主同名欲改之令宰相擬進?知政事崔?進晫字. 王心異之遂改.

#高麗史21卷-世家21-神宗-00-05-0000
丙子遣考功員外郞趙通如金. 前王表曰: “鶴鳴于皐尙有可聞之響葵傾於日豈無委照之私? 敢?懇款之誠仰瀆高明之鑑. 伏念某猥將?力?襲藩封表東海之濱久陶於聲敎迫西山之日忽染於病?. 一脚偏枯而行必借於人扶兩眼?昏而視不過於步內. 自年齡馴致若此非藥餌所可能爲. 且當國政之堆前意亦迷於去取. 如或皇華之臨境禮必闕於將迎. 念玆雖謂之小邦厥位難虛於一日. 顧父言之在耳*?{須}弟及而傳家故臣?曾受付託於臣兄今宜?重艱於臣弟. ?臣兄有元子臣某嘗傳聞於遺訓亦承順於臣心因謂大叔之賢非所?及願付延陵之節固欲退藏. 而臣母弟晫德服人心名高戚里非特能保乂於下國亦可以藩宣於上朝. 乃於九月二十三日以弟晫權守軍國事務敢布腹心之微用祈覆載之惠.” 新王表曰: “覆物無私帝王之至德仗信以事臣子之良規敢吐?辭冒干聰聽. 伏念舊邦遺胤荒服曾臣遭逢解網之時涵泳垂衣之化. 伏見臣兄國王臣晧逮事先帝至于聖朝述職僅三十年禮無所失享壽餘六十載病莫能興. 藥乏萬金之良疾同二竪之苦欲釋重負庶保殘齡追述臣父國王楷遺囑以九月二十三日令臣權守軍國事務而臣迫此懇辭避將何計. 顧負托之大重將?呼以上聞然念宗廟不可以乏祠黎元不可以無主勉從誠請假守繁機. 若臨淵而履?或至隕越?回霜而收電永荷生成. 區區之誠實天所鑒.”

#高麗史21卷-世家21-神宗-00-06-0000
十一月庚子朔御儀鳳樓詔曰: “朕因臣民之推戴承祖宗積累之基夙夜祗懼無安厥位. 庶幾中興馴致*大平雖至憂勤罔知攸濟. 視古哲王寬刑宥罪崇德報功輕?薄賦爲理之要莫過於此. 故欲於中外普被恩澤與民更始自今月初一日昧爽前內外斬絞以下至於贖銅徵瓦咸赦除之國內名山大川及耽羅神*祗{祇}各加號祖聖及歷代名王加上尊謚年八十以上及篤?疾僧俗男女鰥寡孤獨義節孝順旌表門閭許加分職登極日侍衛宰樞以下及軍卒加爵號分職子孫加蔭職其餘不應受職者各賜物有差文武兩班各許散職一級田柴東堂監試人吏動靜?許一度.”

#高麗史21卷-世家21-神宗-00-07-0000
前中書令杜景升卒.

#高麗史21卷-世家21-神宗-00-08-0000
壬子改天祐門爲應明.

#高麗史21卷-世家21-神宗-00-09-0000
癸丑設八關會幸法王寺.

#高麗史21卷-世家21-神宗-00-10-0000
癸巳以宗室?守太尉上柱國延昌公; 沔守司空上柱國廣陵侯; 縝守司徒上柱國寧仁伯; 祐守司徒上柱國昌化伯; 沆守司徒上柱國; 趙永仁守太師門下侍郞平章事監修國史判吏部事; 奇洪壽守司徒中書侍郞平章事監修國史判兵部事太子太傅; 任濡崔??爲中書侍郞平章事; 李文中?知政事; 于述儒守司空左僕射判刑部事; 崔詵知樞密院事太子少師; 金晙同知樞密院事太子賓客; 蔡順禧車若松?爲樞密院副使; 金彦爲尙書左僕射; 林惟謙爲尙書右僕射判三司事; 崔忠獻爲樞密院知奏事.

#高麗史21卷-世家21-神宗-01-01-1198
○(戊午)元年春正月己亥朔日食.

#高麗史21卷-世家21-神宗-01-02-1198
庚子放朝賀.

#高麗史21卷-世家21-神宗-01-03-1198
壬子燃燈王如奉恩寺.

#高麗史21卷-世家21-神宗-01-04-1198
甲子以上將軍白存濡爲西北面知兵馬事; 大府卿文侯軾爲東北面知兵馬事.

#高麗史21卷-世家21-神宗-01-05-1198
三月戊戌王以仁宗忌晨道場將如靈通寺卽位未久疑有變不果行.

#高麗史21卷-世家21-神宗-01-06-1198
乙巳元子始開書筵於寶文閣.

#高麗史21卷-世家21-神宗-01-07-1198
丙午分遣中使省州縣寃獄.

#高麗史21卷-世家21-神宗-01-08-1198
丁巳幸王輪寺.

#高麗史21卷-世家21-神宗-01-09-1198
甲子幸妙通寺.

#高麗史21卷-世家21-神宗-01-10-1198
乙丑重房奏: “闕西之地武官位也請禁人家安?.”

#高麗史21卷-世家21-神宗-01-11-1198
夏四月癸酉謁顯陵.

#高麗史21卷-世家21-神宗-01-12-1198
乙酉謁昌陵.

#高麗史21卷-世家21-神宗-01-13-1198
五月戊戌朔謁長純二陵.

#高麗史21卷-世家21-神宗-01-14-1198
己亥有司請避上嫌名令諸姓卓者從外家姓若內外姓同則從內外祖母之姓.

#高麗史21卷-世家21-神宗-01-15-1198
丙午趙通還自金*?前王表詔曰: “卿嗣爵遐?撫封歲久遽退讓以去位疑事變之非常. ?閱奏緘備形懇切自以衰疾之逼難任機務之繁且述父言欲令弟及久曠藩宣之寄已從權攝之宜雖若出於卿誠顧未孚於朕聽. 續遣信使往咨其詳.”

#高麗史21卷-世家21-神宗-01-16-1198
己未幸外帝釋院.

#高麗史21卷-世家21-神宗-01-17-1198
六月丁卯朔太白晝見.

#高麗史21卷-世家21-神宗-01-18-1198
辛未再雩.

#高麗史21卷-世家21-神宗-01-19-1198
癸酉賜田敏儒等及第.

#高麗史21卷-世家21-神宗-01-20-1198
金遣宣問使大理卿孫?來?詰前王遜位事由對如前王表意?曰: “有詔必見前王親授.” 朝議難之門下侍郞趙永仁曰: “前王養疾南州計程三十日乃至必欲親授詔請留待二三月然後可.” ?曰: “苟如是不必親授也.” 翼日傳詔于王詔曰: “久撫海邦遽形誠懇自以?疾難于奉藩乃追述於父言且幷陳其子讓欲令母弟傳受爵封謂其能事於上朝已?攝行於國政驟達予聽未察所從. 特命使以卽諏庶得卿之誠素具詳奏牘無或隱情.”

#高麗史21卷-世家21-神宗-01-21-1198
秋七月丁未以王生日爲咸成節.

#高麗史21卷-世家21-神宗-01-22-1198
乙卯遣禮部郞中白汝舟如金請封冊; 侍郞鄭邦輔進方物.

#高麗史21卷-世家21-神宗-01-23-1198
八月壬午太白經天.

#高麗史21卷-世家21-神宗-01-24-1198
九月遣戶部侍郞鄭世?如金賀天壽節.

#高麗史21卷-世家21-神宗-01-25-1198
冬十月癸酉太白經天二日.

#高麗史21卷-世家21-神宗-01-26-1198
十二月戊寅以崔忠獻爲樞密院知奏事.

#高麗史21卷-世家21-神宗-02-01-1199
○(己未)二年春正月癸巳朔放朝賀.

#高麗史21卷-世家21-神宗-02-02-1199
遣禮賓卿白元軾如金賀正.

#高麗史21卷-世家21-神宗-02-03-1199
二月甲子白汝舟還自金詔曰: “卿比飾使?肅馳緘奏備?兄讓兼徵父言慮有曠於撫封?從權而攝事詰其端緖亦旣合符. 玆復貢於款誠冀獲承於世爵載稽公義爰?兪音續當遣使冊命.”

#高麗史21卷-世家21-神宗-02-04-1199
盜起溟州陷三陟蔚珍二縣盜又起東京與溟州賊合侵掠州郡. 遣郞將吳應夫借閣門祗候宋公綽于溟州道將作少監趙通郞將韓祗于東京招撫之.

#高麗史21卷-世家21-神宗-02-05-1199
壬辰王如靈通寺駕經?扉?刑部?囚徒.

#高麗史21卷-世家21-神宗-02-06-1199
三月戊午慮囚.

#高麗史21卷-世家21-神宗-02-07-1199
宋公綽招諭東京賊魁金順蔚珍賊魁今草等來降王賜酒食衣服遣還.

#高麗史21卷-世家21-神宗-02-08-1199
夏四月癸酉親?于*大廟赦.

#高麗史21卷-世家21-神宗-02-09-1199
乙酉金遣封冊使大理卿完顔愈尙書兵部侍郞趙琢等來上節十八人散上節十四人中節二十七人下節一百人車二十一兩馬一十四匹綱擔夫一百人.

#高麗史21卷-世家21-神宗-02-10-1199
五月戊戌命平章事奇洪壽改寫大觀殿無逸篇.

#高麗史21卷-世家21-神宗-02-11-1199
辛丑王受金詔於大觀殿詔曰: “?土尙規所以就傳於國政象賢立德亦惟安享於世封. ?箕子之故區寔卞韓之舊壤. 根本固而所庇者久枝葉茂而其承者蕃享玆世及之休卒自慶流之永. 載敷新渥庸煥異恩. 咨爾晫?性安和持心?睦賢明素出於天性名譽寢稱於國人. 屬其兄病且日加捨其子位將汝?露章來上誠意可嘉肆朕聽之具孚管邦儀而往代. 今遣使大將軍大理卿完顔愈持節冊命爾爲開府儀同三司永爲藩輔. 於戱俎豆遺俗尙循舊者有年昆弟傳家復聯芳而累葉. 宜克念於?遠以無忘於寵綏往敬乃心其服朕命.” 又詔云: “分命*候{侯}邦是維屛翰嗣膺世緖厥有故常. 玆臨遣於使?往就加於典冊其承恩數益懋忠勤. 今差使某官往彼冊命仍賜卿車服金印匹*?{段}弓箭鞍馬等物具如別錄至可領也.”

#高麗史21卷-世家21-神宗-02-12-1199
六月壬戌王如奉恩寺.

#高麗史21卷-世家21-神宗-02-13-1199
中書奏: “賊臣曹元正石?餘黨雖被德音已免流放請勿復給職田以懲亂賊.” 從之.

#高麗史21卷-世家21-神宗-02-14-1199
癸酉以崔?爲門下平章事致仕于述儒爲中書平章事致仕凡不請而仍令致仕者二十人.

#高麗史21卷-世家21-神宗-02-15-1199
乙亥王受菩薩戒.

#高麗史21卷-世家21-神宗-02-16-1199
秋七月乙未遣大將軍金陟候禮部侍郞王儀如金謝冊命.

#高麗史21卷-世家21-神宗-02-17-1199
戊戌以蝗?風?分遣近臣慮中外囚.

#高麗史21卷-世家21-神宗-02-18-1199
辛丑遣鄭邦輔如金進方物.

#高麗史21卷-世家21-神宗-02-19-1199
戊午太白晝見.

#高麗史21卷-世家21-神宗-02-20-1199
九月壬辰賜崔得儉等及第.

#高麗史21卷-世家21-神宗-02-21-1199
辛丑遣戶部侍郞劉公順如金賀天壽節.

#高麗史21卷-世家21-神宗-02-22-1199
冬十一月壬寅設八關會幸法王寺.

#高麗史21卷-世家21-神宗-02-23-1199
十二月壬戌太白經天.

#高麗史21卷-世家21-神宗-02-24-1199
乙酉以奇洪壽守*大尉門下侍郞平章事.

#高麗史21卷-世家21-神宗-03-01-1200
○(庚申)三年春正月戊子朔放朝賀.

#高麗史21卷-世家21-神宗-03-02-1200
遣禮賓少卿白元軾如金賀正.

#高麗史21卷-世家21-神宗-03-03-1200
己酉崔忠獻奏?中外獄囚又計流人年月久近及老少原免.

#高麗史21卷-世家21-神宗-03-04-1200
*三{二}月甲子太白經天.

#高麗史21卷-世家21-神宗-03-05-1200
閏月戊申元子謂僚屬曰: “人皆不知其過吾亦安能自知請卿輩悉陳無隱.” 朝野嘉歎.

#高麗史21卷-世家21-神宗-03-06-1200
三月癸亥改元子淵名爲悳.

#高麗史21卷-世家21-神宗-03-07-1200
丁卯中書平章事李文?卒.

#高麗史21卷-世家21-神宗-03-08-1200
戊寅太白經天二日.

#高麗史21卷-世家21-神宗-03-09-1200
夏四月癸巳冊元妃金氏爲宮主.

#高麗史21卷-世家21-神宗-03-10-1200
乙未幸普濟寺.

#高麗史21卷-世家21-神宗-03-11-1200
戊戌雨雹.

#高麗史21卷-世家21-神宗-03-12-1200
庚子冊元子悳爲王太子敎曰: “元子悳天資偉麗本性靈明以長子之賢莫若主器在聖人之訓必也正名. 玆率?儀特頒異渥今遣使齎詔持節冊命爾爲王太子.” 冊曰: “立子以長自古而然?漢史有早定之言商史載以貞之義宜乎崇主?之位於以固立邦之基. 咨爾元子悳以岐?之姿?溫慈之性讀書著文操筆?墨皆若夙習決非偶然. 德旣茂於元良分亦當於儲副非特有龜筮?從之吉抑亦塞中外?望之誠肆擇良辰?加顯冊. 今遣使*特{持}節修禮冊命爾爲王太子. 於戱非仁無以堪繼體之重非義無以制有衆之心樂聽正言務修諸善以對邦家熾昌之慶勿墜祖先積累之休可不勉乎?”

#高麗史21卷-世家21-神宗-03-13-1200
癸卯封子恕爲德陽侯.

#高麗史21卷-世家21-神宗-03-14-1200
癸丑幸妙通寺.

#高麗史21卷-世家21-神宗-03-15-1200
五月己巳遣少府監趙通中郞將李唐績安撫晉州.

#高麗史21卷-世家21-神宗-03-16-1200
是月密城官奴五十餘人盜官銀器投雲門賊.

#高麗史21卷-世家21-神宗-03-17-1200
秋八月癸巳慶州李義旼族人旣放還與州吏?隙角鬪相殺義旼族人不克. 時按察使田元均入州不能制於是房守別將通引皆見殺. 元均懼卽避去他邑.

#高麗史21卷-世家21-神宗-03-18-1200
金州雜族人群聚謀亂殺豪族人豪族奔避城外. 乃以兵圍副使衙. 副使李迪儒登屋射首謀者應絃而倒其黨四散. 已而還告曰: “我等欲除强暴貪汚者以淸我邑何故射我?” 迪儒陽驚曰: “吾未嘗料此誤謂外賊耳.” 乃密諭城外豪族夾擊盡殺之.

#高麗史21卷-世家21-神宗-03-19-1200
冬十一月丙寅設八關會. 今用十四日者避卯日也.

#高麗史21卷-世家21-神宗-03-20-1200
辛巳金遣禮部侍郞劉公憲來賀生辰. 咸成節本在七月依前朝大定甲午年例以十二月初一日爲節遂爲常例.

#高麗史21卷-世家21-神宗-03-21-1200
癸未宴金使于大觀殿.

#高麗史21卷-世家21-神宗-03-22-1200
十二月丁未以崔詵守*大尉門下侍郞同中書門下平章事判吏部事; 奇洪壽守*大師柱國; 任儒守*大傅門下侍郞平章事; 崔忠獻守*大尉上柱國; 安有孚爲右副承宣中書舍人; 趙準爲戶部侍郞右諫議大夫.

#高麗史21卷-世家21-神宗-03-23-1200
慶州副留守房應喬免以郞中魏敦謙代之. 初忠獻之夷義旼族也慶州別將崔茂承州官之命捕義旼族思敬等數人抵罪. 於是思敬族伯瑜直才等怨之訴應喬曰: “茂欲作亂.” 應喬信而囚之伯瑜直才夜入獄殺茂應喬不問擅殺之罪反欲捕殺茂族用雄大義等州人憤怨. 旣而用雄大義殺伯瑜直才而用雄亦爲人所殺. 至是大義等集州中無賴縱暴甚應喬又不能制. 朝廷聞之故有是命.

#高麗史21卷-世家21-神宗-04-01-1201
○(辛酉)四年春正月壬子朔放朝賀.

#高麗史21卷-世家21-神宗-04-02-1201
二月甲辰太白晝見.

#高麗史21卷-世家21-神宗-04-03-1201
三月辛亥朔王如靈通寺.

#高麗史21卷-世家21-神宗-04-04-1201
夏五月庚申雨雹.

#高麗史21卷-世家21-神宗-04-05-1201
庚午賜崔宗俊等及第.

#高麗史21卷-世家21-神宗-04-06-1201
六月辛巳再雩.

#高麗史21卷-世家21-神宗-04-07-1201
壬辰金遣吏部侍郞劉?來賜羊.

#高麗史21卷-世家21-神宗-04-08-1201
秋七月辛亥太白晝見.

#高麗史21卷-世家21-神宗-04-09-1201
遣工部侍郞太守正如金謝橫宣; 衛尉卿秦彦匡謝賀生辰.

#高麗史21卷-世家21-神宗-04-10-1201
甲戌都齋庫御史郞將盧彦叔詐稱權貴干請出庫米許多石欲與庫員吏分之. 直庫將校奔告承宣于承慶事下憲臺. 徵所盜米流彦叔及胥吏等二十餘人于海島.

#高麗史21卷-世家21-神宗-04-11-1201
遣禮賓卿趙淑如金進方物.

#高麗史21卷-世家21-神宗-04-12-1201
九月丁卯令?外群官習射于西郊.

#高麗史21卷-世家21-神宗-04-13-1201
壬申遣吏部侍郞鄭公順如金賀天壽節.

#高麗史21卷-世家21-神宗-04-14-1201
冬十月己亥設百座會于毬庭.

#高麗史21卷-世家21-神宗-04-15-1201
十一月戊申朔日食隱不見.

#高麗史21卷-世家21-神宗-04-16-1201
辛亥太白晝見五日.

#高麗史21卷-世家21-神宗-04-17-1201
十二月丁丑朔金遣工部侍郞納合鉉來賀生辰.

#高麗史21卷-世家21-神宗-04-18-1201
戊子刑部尙書閔湜卒.

#高麗史21卷-世家21-神宗-04-19-1201
壬寅以崔詵開府儀同三司上柱國; 奇洪壽爲門下侍郞同中書門下平章事; 任儒守*大尉柱國; 金晙爲中書侍郞平章事; 車若松守司空?知政事; 崔忠獻爲樞密院使吏兵部尙書御史大夫.

#高麗史21卷-世家21-神宗-05-01-1202
○(壬戌)五年春正月丁未朔放朝賀.

#高麗史21卷-世家21-神宗-05-02-1202
二月辛巳放中外輕繫.

#高麗史21卷-世家21-神宗-05-03-1202
三月丁巳*??{?}宰崔詵承宣于承慶坐禮賓省試取譯語.

#高麗史21卷-世家21-神宗-05-04-1202
壬申慮囚.

#高麗史21卷-世家21-神宗-05-05-1202
夏四月壬午雨雪.

#高麗史21卷-世家21-神宗-05-06-1202
五月丁未雨雹.

#高麗史21卷-世家21-神宗-05-07-1202
乙丑賜黃克中等及第.

#高麗史21卷-世家21-神宗-05-08-1202
丁亥再雩.

#高麗史21卷-世家21-神宗-05-09-1202
秋七月丙午遣將軍韓抵如金謝賀生辰; 史祐賀天壽節.

#高麗史21卷-世家21-神宗-05-10-1202
九月丙午門下侍中趙永仁卒.

#高麗史21卷-世家21-神宗-05-11-1202
冬十月耽羅叛遣小府少監張允文中郞將李唐績安撫之.

#高麗史21卷-世家21-神宗-05-12-1202
慶州別抄軍與永州素有隙是月乃引雲門賊及符仁桐華兩寺僧徒攻永州. 永州人李克仁堅守等率精銳突出城與戰慶州人敗走. 忠獻聞之會宰相諸將於大觀殿議曰: “慶州人恣行不義今又聚黨攻伐隣邑宜發兵討之.”

#高麗史21卷-世家21-神宗-05-13-1202
十一月丙辰設八關會幸法王寺.

#高麗史21卷-世家21-神宗-05-14-1202
戊午前王薨于昌樂宮.

#高麗史21卷-世家21-神宗-05-15-1202
己巳金遣戶部侍郞李仲元來賀生辰.

#高麗史21卷-世家21-神宗-05-16-1202
十二月乙亥耽羅安撫使張允文李唐績奏: “賊魁煩石煩守等皆伏誅.”

#高麗史21卷-世家21-神宗-05-17-1202
丙子慶州賊?佐等起遣金陟侯崔匡義康純義等分道討之.

#高麗史21卷-世家21-神宗-05-18-1202
閏月壬寅葬明宗于智陵.

#高麗史21卷-世家21-神宗-05-19-1202
甲辰太白晝見.

#高麗史21卷-世家21-神宗-05-20-1202
己未以崔忠獻守*大傅?知政事吏兵部尙書判御史臺事; 王珪爲御史大夫; 白存濡同知樞密院事; 金平李自貞?爲樞密院副使; 于承慶爲樞密院知奏事; 安有孚李抗爲左右承宣; 金陟候知御史臺事; 崔奕爲殿中少監御史雜端; 鄭德宇爲右司諫; 朴得文朴仁碩爲殿中侍御史; 任孝明爲殿中內給事; 李承白李得紹爲左右正言.

#高麗史21卷-世家21-神宗-06-01-1203
○(癸亥)六年春正月辛*(??){未}朔放朝賀.

#高麗史21卷-世家21-神宗-06-02-1203
己丑幸神衆院.

#高麗史21卷-世家21-神宗-06-03-1203
乙未親設帝釋道場於修文殿.

#高麗史21卷-世家21-神宗-06-04-1203
二月乙巳幸法雲寺.

#高麗史21卷-世家21-神宗-06-05-1203
戊午設壓兵無能勝道場于修文殿.

#高麗史21卷-世家21-神宗-06-06-1203
壬戌幸普濟寺設五百羅漢齋以祈滅賊.

#高麗史21卷-世家21-神宗-06-07-1203
己巳王如靈通寺時御輦軸頭忽折王乘馬至選軍門. 尙乘局改軸以進王復乘輦. 太子扈行馬且逸易以他馬.

#高麗史21卷-世家21-神宗-06-08-1203
三月戊子幸王輪寺.

#高麗史21卷-世家21-神宗-06-09-1203
乙未幸妙通寺.

#高麗史21卷-世家21-神宗-06-10-1203
丙申慮囚.

#高麗史21卷-世家21-神宗-06-11-1203
夏四月丁未太白晝見.

#高麗史21卷-世家21-神宗-06-12-1203
甲寅設消?道場于宣慶殿.

#高麗史21卷-世家21-神宗-06-13-1203
六月戊戌朔王如奉恩寺.

#高麗史21卷-世家21-神宗-06-14-1203
癸丑太白晝見.

#高麗史21卷-世家21-神宗-06-15-1203
秋七月戊辰以王玹守司空; 李椿老?知政事仍令致仕; 康碩侯爲右正言.

#高麗史21卷-世家21-神宗-06-16-1203
辛未設消?道場于宣慶殿.

#高麗史21卷-世家21-神宗-06-17-1203
遣將軍尹公直如金謝賀生辰.

#高麗史21卷-世家21-神宗-06-18-1203
戊寅遣左司郞中郭公義如金賀天壽節.

#高麗史21卷-世家21-神宗-06-19-1203
辛巳太白晝見.

#高麗史21卷-世家21-神宗-06-20-1203
乙酉中書平章事金晙卒.

#高麗史21卷-世家21-神宗-06-21-1203
八月辛亥?知政事鄭國儉卒.

#高麗史21卷-世家21-神宗-06-22-1203
癸丑幸普濟寺設五百羅漢齋.

#高麗史21卷-世家21-神宗-06-23-1203
九月甲午崔忠獻詣奉恩寺祭太祖眞殿仍獻衣?.

#高麗史21卷-世家21-神宗-06-24-1203
冬十月辛丑設消?道場于宣慶殿.

#高麗史21卷-世家21-神宗-06-25-1203
乙卯幸王輪寺.

#高麗史21卷-世家21-神宗-06-26-1203
十一月丁卯幸妙通寺.

#高麗史21卷-世家21-神宗-06-27-1203
辛未設佛頂道場于宣慶殿.

#高麗史21卷-世家21-神宗-06-28-1203
戊寅設八關會幸法王寺.

#高麗史21卷-世家21-神宗-06-29-1203
戊子王以恭睿太后忌晨將如靈通寺日官奏: “天文有警不宜出” 不果行.

#高麗史21卷-世家21-神宗-06-30-1203
壬辰金遣兵部侍郞尹孝來賀生辰.

#高麗史21卷-世家21-神宗-06-31-1203
十二月乙未朔宴金使于大觀殿.

#高麗史21卷-世家21-神宗-06-32-1203
戊午以車若松守*大尉中書平章事; 崔忠獻爲中書侍郞平章事吏部尙書判御史臺事太子少師; 王珪?知政事; 丁光?金鳳毛?爲樞密院副使; 朴晉材爲尙書左丞; 張允文試大府卿右諫議大夫知制誥; 李端林爲右正言知制誥.

#高麗史21卷-世家21-神宗-06-33-1203
庚申王發背疽辛酉崔忠獻入內問疾.

#高麗史21卷-世家21-神宗-07-01-1204
○(甲子)七年春正月丁卯崔忠獻又問疾王謂曰: “寡人由藩邸卽寶位公之力也年旣老矣加以彌留不能聽朝欲傳位於太子.” 忠獻對曰: “願上善自攝養禪位之命非臣所敢從也.” 遂出.

#高麗史21卷-世家21-神宗-07-02-1204
戊辰忠獻邀*?{?}宰崔詵平章事奇洪壽于私第密議內禪之事.

#高麗史21卷-世家21-神宗-07-03-1204
己巳忠獻復入問疾王語以內禪意甚??忠獻以告太子太子涕泣固辭. 王移御于千齡殿詔太子曰: “朕以凉德謬襲丕基年旣衰?病且彌留不敢聽政. 眷爾元子學就光明德孚民望肆以大寶用付于爾.” 忠獻白太子曰: “君父之命不宜固辭.” 引入康安殿進御服北面再拜奉出大觀殿受百官朝賀王扶起謂忠獻曰: “今日朕之志願已畢病亦隨愈卿於朕之父子功德不淺無以爲報.” 遂泣下. 忠獻再拜而出. 王謂承宣及重房等曰: “今日以後不復見卿等矣宜各善輔嗣君以臻至理.” 聞者莫不流涕.

#高麗史21卷-世家21-神宗-07-04-1204
丁丑王移御德陽侯邸遂薨遺詔: “勿殯乾始殿.” 戊寅殯于內史洞靖安宮在位七年壽六十一謚曰靖孝廟號神宗葬于城南陵曰陽陵. 高宗四十年加謚敬恭.

#高麗史21卷-世家21-神宗-07-05-1204
○史臣贊曰: “神宗爲崔忠獻所立生殺廢置皆出其手. 徒擁虛器立于臣民之上如木偶人耳惜哉.”

#高麗史21卷-世家21-熙宗-00-00-0000
熙宗.

#高麗史21卷-世家21-熙宗-00-01-0000
熙宗成孝大王諱?字不陂古諱悳神宗長子母曰靖宣太后金氏. 明宗十一年辛丑五月癸未生神宗三年四月冊封太子七年正月己巳受內禪卽位.

#高麗史21卷-世家21-熙宗-00-02-0000
丁丑神宗薨二月庚申葬于陽陵.

#高麗史21卷-世家21-熙宗-00-03-0000
遣郞中任永齡如金告喪.

#高麗史21卷-世家21-熙宗-00-04-0000
三月丁卯釋奠于文宣王以國恤用是月.

#高麗史21卷-世家21-熙宗-00-05-0000
夏四月甲午朔尊母金氏爲王太后.

#高麗史21卷-世家21-熙宗-00-06-0000
己未赦.

#高麗史21卷-世家21-熙宗-00-07-0000
五月庚午改王生日壽祺節爲壽成.

#高麗史21卷-世家21-熙宗-00-08-0000
六月己亥金遣祭奠使小府監張?大理少卿梅瓊慰問使工部侍郞石*慤起復使吏部侍郞朮甲晦等來. 三使*閒一日入京分處仁恩迎恩宣恩三館.

#高麗史21卷-世家21-熙宗-00-09-0000
乙卯王服?衫引祭奠使迎詔于延慶宮.

#高麗史21卷-世家21-熙宗-00-10-0000
庚申宴金使. 舊例當客使宴日內侍一人承命出右倉乾*?十五石分給侍衛軍人是日軍人怒不均分歐殺抄一人. 內侍逃免. 刑部囚繫軍人鞫問?掠死者數人終不得殺抄者.

#高麗史21卷-世家21-熙宗-00-11-0000
秋七月壬戌朔金遣橫宣使兵部侍郞完顔立來.

#高麗史21卷-世家21-熙宗-00-12-0000
八月戊午遣將軍金慶夫禮部侍郞崔光遇如金謝賜祭.

#高麗史21卷-世家21-熙宗-00-13-0000
?知政事車若松卒.

#高麗史21卷-世家21-熙宗-00-14-0000
九月辛未燃燈幸法王寺. 壬申設大會今用九月者以正月方初喪也.

#高麗史21卷-世家21-熙宗-00-15-0000
是月遣使如金謝慰問起復橫宣.

#高麗史21卷-世家21-熙宗-00-16-0000
冬十月癸巳賜印得侯等及第.

#高麗史21卷-世家21-熙宗-00-17-0000
十一月甲子立元子祉爲王太子年八歲.

#高麗史21卷-世家21-熙宗-00-18-0000
十二月癸丑以崔忠獻守太師門下侍郞同中書門下平章事.

#高麗史21卷-世家21-熙宗-01-01-1205
○(乙丑)元年夏四月辛亥樞密院使金平卒.

#高麗史21卷-世家21-熙宗-01-02-1205
六月甲午弘文公徒諸生訴忠獻曰: “本徒及第林得侯附勢賣我宣聖堂于將軍金俊請罪之.” 數日憲臺囚得侯獄徵白銀十斤.

#高麗史21卷-世家21-熙宗-01-03-1205
秋七月丙辰賜馬仲奇等及第.

#高麗史21卷-世家21-熙宗-01-04-1205
八月宋商船將發禮成江監檢御史安琓行視?出之物得犯禁宋商數人笞之太甚. 忠獻聞之罷琓又論不擇遣御史罷侍御朴得文.

#高麗史21卷-世家21-熙宗-01-05-1205
冬十二月丁卯以崔忠獻爲門下侍中晉康郡開國侯; 奇洪壽判吏部事.

#高麗史21卷-世家21-熙宗-02-01-1206
○(丙寅)二年春二月己未?神宗于*大廟.

#高麗史21卷-世家21-熙宗-02-02-1206
夏四月甲子金遣大理卿移刺光祖小府監馬?來冊王宣慶大觀兩殿倚屛久爲塵汚. 王命忠獻子將軍瑀書洪範于宣慶殿無逸于大觀殿以迎北使. 癸酉王將受冊遣左承宣鄭叔瞻議行禮所於金使*?曰: “受冊宣慶殿設宴大觀殿行望詔拜於昇平門外.” 王以問忠獻對曰: “前王時宣慶殿?故受冊於大觀而望詔於昇平門外今正殿已成豈可苟循一時之制而便失舊規耶?” 遂從之.

#高麗史21卷-世家21-熙宗-02-03-1206
六月甲寅賜庾亮才等及第.

#高麗史21卷-世家21-熙宗-02-04-1206
丙寅震大將軍朴挺謨挺謨爲人貪?詐僞.

#高麗史21卷-世家21-熙宗-02-05-1206
秋八月甲戌謁顯陵.

#高麗史21卷-世家21-熙宗-02-06-1206
九月乙酉謁昌陵.

#高麗史21卷-世家21-熙宗-02-07-1206
甲午謁陽陵重營陵傍彰信寺改額曰孝信以資冥福. 內侍崔正?監其役欲媚於王窮極侈麗*?{?}費甚廣.

#高麗史21卷-世家21-熙宗-02-08-1206
冬十月辛酉親?*大廟.

#高麗史21卷-世家21-熙宗-03-01-1207
○(丁卯)三年春正月自前年冬山西達官多死武班疑東班祝之往往有不平之語以內侍員行祈禳道場於重房將軍房.

#高麗史21卷-世家21-熙宗-03-02-1207
二月丁未朔崔忠獻奏: “諸道流配者量移放免幾三百人.”

#高麗史21卷-世家21-熙宗-03-03-1207
三月庚子御宣慶殿使晉康侯崔忠獻奉上冊寶於王太后賜忠獻犀帶金銀綾絹鞍馬等物遂宴諸王宰樞文武常?以上官賜廐馬人一匹.

#高麗史21卷-世家21-熙宗-03-04-1207
夏四月己酉赦.

#高麗史21卷-世家21-熙宗-04-01-1208
○(戊辰)四年春二月乙卯太白晝見經天太史奏: “辰巳之歲明堂水流破巽方商音尤忌又有向成門重營之役不可留御闕內.” 丙寅移御梨坂崔瑀第.

#高麗史21卷-世家21-熙宗-04-02-1208
三月壬申王曲宴于忠獻茅亭唱和終夜劇飮甲戌還御梨坂宮.

#高麗史21卷-世家21-熙宗-04-03-1208
閏月乙亥召德陽侯恕寧仁侯?始興伯璡侍中崔忠獻門下平章事奇洪壽任濡樞密使于承慶同知樞密事盧孝敦宴於樓上觀擊毬賜打毬者綵帛有差.

#高麗史21卷-世家21-熙宗-04-04-1208
丁酉賜皇甫瓘等及第.

#高麗史21卷-世家21-熙宗-04-05-1208
六月己巳朔王如奉恩寺.

#高麗史21卷-世家21-熙宗-04-06-1208
秋七月丁未改營大市左右長廊自廣化門至十字街凡一千八楹又於廣化門內構大倉南廊迎休門等七十三楹. 凡五部坊里兩班戶*?{斂}米粟就賃供役兩班坊里之役始此.

#高麗史21卷-世家21-熙宗-04-07-1208
八月庚寅遣起居郞林永軾如金賀天壽節.

#高麗史21卷-世家21-熙宗-04-08-1208
甲午幸法雲寺.

#高麗史21卷-世家21-熙宗-04-09-1208
丙申盜發武陵王命禮部諸陵署巡審諸陵又有盜發者五六卽命中使*今{令}願刹僧修之. 有司劾罷諸陵直配陵戶人于遠島. 明年獲盜數人誅之.

#高麗史21卷-世家21-熙宗-04-10-1208
九月己亥幸王輪寺.

#高麗史21卷-世家21-熙宗-04-11-1208
冬十月乙亥饗國老庶老孝順義節王親巡侑之. 丙子又大?鰥寡孤獨篤?疾賜物有差州府郡縣亦依此例. 近因國家多難饗禮久廢至是詔立都監復遵舊制.

#高麗史21卷-世家21-熙宗-04-12-1208
乙酉幸將軍崔瑀第命牽龍擊毬.

#高麗史21卷-世家21-熙宗-04-13-1208
十一月辛丑遣鄭光習如金進方物林柱材賀正.

#高麗史21卷-世家21-熙宗-04-14-1208
庚戌設八關會幸法王寺.

#高麗史21卷-世家21-熙宗-04-15-1208
甲寅金遣戶部侍郞郭?來賀生辰.

#高麗史21卷-世家21-熙宗-05-01-1209
○(己巳)五年春正月丁酉王聞金主崩遣奉慰使史洪紀祭奠使李淳中如金. 淳中請祭器於金有司不許. 淳中曰: “道途遼遠聞訃最晩騰裝速赴未暇*?{齎}來大國何責人以細故而吝惜此器耶?” 乃許之. 及祭奠具精?金人嘉其至誠.

#高麗史21卷-世家21-熙宗-05-02-1209
辛丑金遣孫居寬來告喪.

#高麗史21卷-世家21-熙宗-05-03-1209
己酉王以神考忌辰道場如龍興寺.

#高麗史21卷-世家21-熙宗-05-04-1209
壬子幸法王寺.

#高麗史21卷-世家21-熙宗-05-05-1209
二月戊寅燃燈王如奉恩寺.

#高麗史21卷-世家21-熙宗-05-06-1209
甲申幸王輪寺.

#高麗史21卷-世家21-熙宗-05-07-1209
辛卯行金國大安年號.

#高麗史21卷-世家21-熙宗-05-08-1209
三月丁酉移御柳井洞崔忠獻第.

#高麗史21卷-世家21-熙宗-05-09-1209
癸卯幸普濟寺.

#高麗史21卷-世家21-熙宗-05-10-1209
辛亥設消災道場于宣慶殿.

#高麗史21卷-世家21-熙宗-05-11-1209
甲寅遣上將軍金元傑禮部侍郞房應喬如金賀卽位.

#高麗史21卷-世家21-熙宗-05-12-1209
辛酉慮囚.

#高麗史21卷-世家21-熙宗-05-13-1209
夏五月戊戌守*大師門下侍郞平章事崔詵卒.

#高麗史21卷-世家21-熙宗-05-14-1209
六月癸亥朔日食.

#高麗史21卷-世家21-熙宗-05-15-1209
辛卯門下侍郞平章事金鳳毛卒.

#高麗史21卷-世家21-熙宗-05-16-1209
辛亥幸法雲寺設仁王道場.

#高麗史21卷-世家21-熙宗-05-17-1209
庚申門下侍郞同中書門下平章事奇洪壽卒.

#高麗史21卷-世家21-熙宗-05-18-1209
冬十月丁卯幸妙通寺設摩利支天道場.

#高麗史21卷-世家21-熙宗-05-19-1209
丙子設佛頂道場於內殿.

#高麗史21卷-世家21-熙宗-05-20-1209
十一月乙未還御延慶宮.

#高麗史21卷-世家21-熙宗-05-21-1209
己亥遣閣門通事舍人徐延如金賀正.

#高麗史21卷-世家21-熙宗-05-22-1209
甲辰設八關會幸法王寺.

#高麗史21卷-世家21-熙宗-05-23-1209
金遣戶部侍郞幹勤正來.

#高麗史21卷-世家21-熙宗-05-24-1209
?知政事李椿老卒.

#高麗史21卷-世家21-熙宗-06-01-1210
○(庚午)六年春二月癸酉燃燈王如奉恩寺.

#高麗史21卷-世家21-熙宗-06-02-1210
丁亥幸王輪寺.

#高麗史21卷-世家21-熙宗-06-03-1210
三月甲午幸普濟寺.

#高麗史21卷-世家21-熙宗-06-04-1210
夏四月己巳幸妙通寺設摩利支天道場.

#高麗史21卷-世家21-熙宗-06-05-1210
癸酉太史請?妖言.

#高麗史21卷-世家21-熙宗-06-06-1210
六月戊午王如奉恩寺.

#高麗史21卷-世家21-熙宗-06-07-1210
乙丑賜金泓等及第.

#高麗史21卷-世家21-熙宗-06-08-1210
金遣橫宣使移刺?貞來.

#高麗史21卷-世家21-熙宗-06-09-1210
是月遣于龍奕如金賀萬春節; 宋孝誠謝賀生辰.

#高麗史21卷-世家21-熙宗-06-10-1210
秋七月丙午遣郞將池方淑如金謝橫宣.

#高麗史21卷-世家21-熙宗-06-11-1210
八月壬申幸法雲寺設仁王道場.

#高麗史21卷-世家21-熙宗-06-12-1210
丙子幸外帝釋院.

#高麗史21卷-世家21-熙宗-06-13-1210
九月幸崔忠獻內史洞第留三日移御壽昌宮.

#高麗史21卷-世家21-熙宗-06-14-1210
冬十一月丁酉設八關會幸法王寺.

#高麗史21卷-世家21-熙宗-06-15-1210
壬寅金使來.

#高麗史21卷-世家21-熙宗-06-16-1210
十二月乙卯朔日食.

#高麗史21卷-世家21-熙宗-06-17-1210
是月召明宗太子璹于江華.

#高麗史21卷-世家21-熙宗-07-01-1211
○(辛未)七年春正月癸巳封璹守司空上柱國漢南公改名貞令赴燃燈宴.

#高麗史21卷-世家21-熙宗-07-02-1211
閏月乙酉幸王輪寺.

#高麗史21卷-世家21-熙宗-07-03-1211
夏四月癸未冊元妃任氏爲咸平宮主.

#高麗史21卷-世家21-熙宗-07-04-1211
辛卯太子祉加元服受冊.

#高麗史21卷-世家21-熙宗-07-05-1211
乙未冊子?檢校*大尉守司徒上柱國始寧侯.

#高麗史21卷-世家21-熙宗-07-06-1211
丙午赦.

#高麗史21卷-世家21-熙宗-07-07-1211
五月金遣完顔惟孚來賀生辰王遣將軍金良器回謝良器至通州遇蒙古兵中矢而死下節九人亦遇害. 金收骨以送.

#高麗史21卷-世家21-熙宗-07-08-1211
六月辛巳朔王如奉恩寺.

#高麗史21卷-世家21-熙宗-07-09-1211
秋八月壬午幸王輪寺.

#高麗史21卷-世家21-熙宗-07-10-1211
癸巳門下侍郞平章事盧孝敦卒.

#高麗史21卷-世家21-熙宗-07-11-1211
九月丁卯門下侍郞平章事致仕崔?卒.

#高麗史21卷-世家21-熙宗-07-12-1211
乙亥幸妙通寺.

#高麗史21卷-世家21-熙宗-07-13-1211
遣李孝全如金賀萬春節道梗而還.

#高麗史21卷-世家21-熙宗-07-14-1211
冬十月戊子賜姜昌瑞等及第.

#高麗史21卷-世家21-熙宗-07-15-1211
十一月金遣權止文?來賀生辰.

#高麗史21卷-世家21-熙宗-07-16-1211
壬戌設八關會幸法王寺.

#高麗史21卷-世家21-熙宗-07-17-1211
是月遣李實椿如金賀正道梗而還.

#高麗史21卷-世家21-熙宗-07-18-1211
十二月庚子內侍王濬明等謀誅崔忠獻不克.

#高麗史21卷-世家21-熙宗-07-19-1211
癸卯忠獻廢王遷于江華縣尋遷紫*燕島放太子祉于仁州奉漢南公貞立之高宗二十四年八月戊子王薨于法天精舍移殯于樂眞宮. 在位七年壽五十七. 謚曰誠孝廟號貞宗後改熙宗陵曰碩陵. 高宗四十年加謚仁穆.

#高麗史21卷-世家21-熙宗-07-20-1211
○史臣贊曰是時忠獻執國命已有年矣廣植黨與專擅威福熙宗雖欲有爲何以哉. 爲王之計當以正自處任賢使能王室自强. 雖有跋扈之臣無由肆其惡矣王不知此聽用輕薄之謀欲快一時之忿率見放黜噫!

#高麗史21卷-世家21-康宗-00-00-0000
康宗.

#高麗史21卷-世家21-康宗-00-01-0000
康宗濬哲文烈亶聰明憲貽謀穆淸元孝大王諱*오字大?一字法柱明宗長子母曰光靖太后金氏毅宗六年壬申四月乙巳生. 明宗三年四月冊太子賜名璹. 二十七年九月崔忠獻放于江華熙宗六年十二月召還京明年正月封漢南公改名貞. 十二月癸卯忠獻廢熙宗奉王于私第. 卽位於康安殿改名*오.

#高麗史21卷-世家21-康宗-01-01-1212
○(壬申)元年春正月己酉朔放朝賀.

#高麗史21卷-世家21-康宗-01-02-1212
辛亥王子*??自安岳縣還京.

#高麗史21卷-世家21-康宗-01-03-1212
乙卯設灌頂道場於宣慶殿.

#高麗史21卷-世家21-康宗-01-04-1212
丙寅制: “登極之初例覃恩宥當於二月下旬擇吉頒赦西京及諸路州牧進奉方物一皆除之.”

#高麗史21卷-世家21-康宗-01-05-1212
設延生經道場于內殿三日.

#高麗史21卷-世家21-康宗-01-06-1212
二月庚辰遣告奏使中書舍人李儀. 如金表曰: “伏見國王?早傳先業恪守外藩忽?疾病以彌留浸致形骸之甚弱攻療無?顚?是憂庶因脫釋於繁機姑欲保全於餘喘. 盖由承?臣仲父先國王臣晫遺囑以臣親則猶子理合承家如有遞更必先推與?於前年十二月二十五日令臣權國事務. 而臣*오辭不獲已受亦難堪. 顧付?之非輕將?呼而遙達然念黎元不可一日而無主?社不可曠時而乏祠勉副群情假司重寄. ?天?地寔深隕越之懷剖心?肝仰告端倪之實?廻淵聽*미荷鴻恩.”

#高麗史21卷-世家21-康宗-01-07-1212
壬辰燃燈王如奉恩寺.

#高麗史21卷-世家21-康宗-01-08-1212
己亥御儀鳳樓赦.

#高麗史21卷-世家21-康宗-01-09-1212
三月庚申門下侍郞平章事任濡卒.

#高麗史21卷-世家21-康宗-01-10-1212
夏四月辛巳以王生日爲光天節.

#高麗史21卷-世家21-康宗-01-11-1212
乙巳李儀還自金詔曰: “朕惟爾國世篤忠勤意前王遽以病讓謂爾?仲父之子而素有  賢之稱徵遺訓於先臣. ?攝行於機務以頒*?詔特示矜從玆重閱於來章宜明諭於朕指其承恩許益謹藩儀. 續當遣使冊命.”

#高麗史21卷-世家21-康宗-01-12-1212
五月遣尊王?懿靖王后金氏爲光靖太后.

#高麗史21卷-世家21-康宗-01-13-1212
六月丙子朔王如奉恩寺.

#高麗史21卷-世家21-康宗-01-14-1212
戊子賜田慶成等及第.

#高麗史21卷-世家21-康宗-01-15-1212
庚寅王受菩薩戒于內殿.

#高麗史21卷-世家21-康宗-01-16-1212
秋七月辛酉金封冊使大理卿完顔惟基直學士張翰來.

#高麗史21卷-世家21-康宗-01-17-1212
乙丑冊子*??爲王太子加元服立府.

#高麗史21卷-世家21-康宗-01-18-1212
丁卯遣戶部侍郞李實椿如金賀萬春節.

#高麗史21卷-世家21-康宗-01-19-1212
壬申王受冊詔曰: “邇者前王乃以國讓謂卿賢淑祈授世封. 肆臨遣於使??就加於錫命益思忠恪茂對寵光. 今差使明虎大將軍大理卿完顔惟基副使翰林直學士大中大夫張翰往彼冊命仍賜卿車服金印匹*?{段}弓箭鞍馬等物具如別錄.” 冊曰: “朕操馭貴之資職代天之命凡預*?榮之例必崇過厚之恩. ?惟東藩謹乃侯度頃屬授承之際克敦揖讓之風. 載閱控章特從開許權高麗國事王*오性資愷悌學問淵源內推樂善之誠外蔚好賢之望稽之理命則有?假以政權則克勝使付囑者得稱知人傳授者果爲有託顧玆一擧豈匪兩全? 是用正爾眞封?斯新渥. 於戱摠山海五部?之茅社加車服九命煥其旗章尙肩忠藎之心益體寵綏之意勉修爾職祗服朕言. 可特授開府儀同三司上柱國高麗國王食邑一萬戶食實封一千戶仍令有司擇日備禮冊命.” 所賜象輅高十九尺廣化門高?十五尺請裁損入門金使*?曰: “象輅之制皆有定式不可增損.” 乃掘?下地去頂三輪挽入.

#高麗史21卷-世家21-康宗-01-20-1212
八月丁亥設星變消?道場于內殿.

#高麗史21卷-世家21-康宗-01-21-1212
遣使如金謝封冊賜物.

#高麗史21卷-世家21-康宗-01-22-1212
冬十月癸酉朔行金崇慶元年.

#高麗史21卷-世家21-康宗-01-23-1212
甲午冊王妃柳氏爲延德宮主.

#高麗史21卷-世家21-康宗-01-24-1212
乙未醮于內庭以禳星變.

#高麗史21卷-世家21-康宗-01-25-1212
十一月丙辰設八關會幸法王寺.

#高麗史21卷-世家21-康宗-01-26-1212
十二月乙未以金元義?知政事判禮部事; 崔洪胤爲政堂文學; 鄭克溫守司空左僕射判三司事.

#高麗史21卷-世家21-康宗-02-01-1213
○(癸酉)二年春正月癸卯朔放朝賀.

#高麗史21卷-世家21-康宗-02-02-1213
二月乙酉燃燈王如奉恩寺.

#高麗史21卷-世家21-康宗-02-03-1213
三月甲子羅州地震.

#高麗史21卷-世家21-康宗-02-04-1213
夏四月甲午謁智陵.

#高麗史21卷-世家21-康宗-02-05-1213
中書省劾秘書監李淳中掌南省試誤解試題貶爲南京副留守削進士籍.

#高麗史21卷-世家21-康宗-02-06-1213
五月丙寅以旱再雩.

#高麗史21卷-世家21-康宗-02-07-1213
六月辛未王如奉恩寺.

#高麗史21卷-世家21-康宗-02-08-1213
甲申王受菩薩戒於內殿以僧至謙爲王師.

#高麗史21卷-世家21-康宗-02-09-1213
秋七月壬寅賜許受等及第.

#高麗史21卷-世家21-康宗-02-10-1213
八月癸酉王不豫. 丁丑詔曰: “朕以不類?承大寶于今數載德薄負重. 疾漸惟幾?惟天位不可暫虛太子*??德足以升聞于上明足以丕冒于下乃命以位遺大投艱凡爾百僚各執爾事以聽嗣王. 山陵制度務先儉約易月之服三日而除.” 是日暮有星大如日見於乾方俄而墮地夜二鼓王薨于壽昌宮和平殿. 在位二年壽六十二. 謚曰元孝廟號康宗陵曰厚陵高宗四十年加謚明憲. 

#高麗史21卷-世家21-康宗-02-11-1213
○史臣贊曰康宗在位之日凡所施爲皆受制於强臣遽罹疾病享國日淺悲夫.

世家卷第二十一.


#高麗史22卷-世家22-00-00-00-0000
世家卷第二十二. 高麗史二十二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史22卷-世家22-高宗1-00-00-0000
高宗一.

#高麗史22卷-世家22-高宗1-00-01-0000
高宗安孝大王諱*철字大明一字天祐舊諱*??又改?. 康宗元子母曰元德太后柳氏明宗二十二年壬子正月壬戌生. 康宗元年七月冊爲太子二年八月丁丑康宗薨戊寅受遺詔卽位於康安殿.

#高麗史22卷-世家22-高宗1-00-02-0000
九月丙午葬康宗于厚陵.

#高麗史22卷-世家22-高宗1-00-03-0000
是月金昇王珣卽皇帝位改元貞祐遣使來告閏月遣郞將盧育夫如金進奉金蘊珠告哀.

#高麗史22卷-世家22-高宗1-01-01-1214
○(甲戌)元年春正月以王生日爲慶雲節.

#高麗史22卷-世家22-高宗1-01-02-1214
夏五月丙寅賜金莘鼎等及第.

#高麗史22卷-世家22-高宗1-01-03-1214
辛卯幸魂堂行四虞祭.

#高麗史22卷-世家22-高宗1-01-04-1214
秋九月壬戌朔日食.

#高麗史22卷-世家22-高宗1-02-01-1215
○(乙亥)二年春二月?知政事鄭克溫卒.

#高麗史22卷-世家22-高宗1-02-02-1215
夏四月辛卯幸外帝釋院.

#高麗史22卷-世家22-高宗1-02-03-1215
丙申設消災道場于宣慶殿五日.

#高麗史22卷-世家22-高宗1-02-04-1215
五月己未賜廉珝等及第.

#高麗史22卷-世家22-高宗1-02-05-1215
壬午兵部尙書致仕玄德秀卒.

#高麗史22卷-世家22-高宗1-02-06-1215
秋七月有人言於重房曰: “尙藥局在闕西常?杵恐損山西旺氣.” 乃擅毁尙藥局尙衣局禮賓省凡四十餘楹移構重房又開新路於千齡殿側以通往來.

#高麗史22卷-世家22-高宗1-02-07-1215
八月己亥崔忠獻遷前王于喬桐縣.

#高麗史22卷-世家22-高宗1-02-08-1215
辛丑知門下省事丁彦眞卒.

#高麗史22卷-世家22-高宗1-02-09-1215
己酉奉安康宗神御于景靈殿王出儀鳳門外拜迎群臣或有流涕嗚咽都人瞻望者皆曰: “先王?爲太子播遷島嶼窮居逾紀社稷臣民盡爲他有豈期終膺寶位? 雖享國日淺能傳聖嗣遺弓之後入安四親之殿眞天命也.”

#高麗史22卷-世家22-高宗1-02-10-1215
九月戊午幸王輪寺.

#高麗史22卷-世家22-高宗1-02-11-1215
丁卯附康宗于太廟出文宗主藏于景陵.

#高麗史22卷-世家22-高宗1-02-12-1215
庚午王奉太后移御淸州洞宮.

#高麗史22卷-世家22-高宗1-02-13-1215
壬申謁顯陵.

#高麗史22卷-世家22-高宗1-02-14-1215
壬午幸妙通寺.

#高麗史22卷-世家22-高宗1-02-15-1215
乙酉謁昌陵.

#高麗史22卷-世家22-高宗1-02-16-1215
冬十月辛卯謁厚陵.

#高麗史22卷-世家22-高宗1-02-17-1215
乙未親?于*大廟奉玉冊追上尊號. 第一太祖室冊云: “提漢祖之三尺劒我武惟揚統殷湯之九有師其興也勃??不可尙已蕩蕩無能名焉.” 第二惠宗室冊云: “躬?甲?助成王業之艱難望極雲?率致民心之傾附.” 第三顯宗室冊云: “當王室亂離之際戡定厥功革邦人?薄之風同歸于理外則定州牧之舊制內則立社稷之新圖掃敵國之百萬兵?然莫禦築邊城者十八邑備其不虞. 終致*大平之基故號中興之主.” 第四宣宗室冊云: “纘父兄緖握軍國權嗣子早讓雖未逮於後昆餘烈獨多故首?於穆位.” 第五肅宗室冊云: “卜文帝龜橫之兆再造漢家應元皇龍化之謠中興晉室.” 第六睿宗室冊云: “歷先王三五代纘承祖業之瓜??寶位二九年撫育黎元之子慕南巡西狩而觀風設敎北伐東征而偃武修文幸學以養人才施藥以救民病.” 第七仁宗室冊云: “葺內闕以示重威征西都而新汚俗親耕帝籍勸民稼穡以厚生幸御賢關論古訓謨而敦化.” 第八神宗室冊云: “夙鍾睿哲之資久服公侯之度聖德不可掩洛水應符神器固有歸咸池出日. 軫高祖倦勤之意無樂乎君念周王遺大之艱乃禪于位.” 第九康宗室冊云: “本有龍飛之表不*?{須}鴻擧之資曆數在躬將以重明而繼照國家多難確乎無悶以潛藏. 然天授而神扶故聖作而物覩奄臨皇極大統?區遂傳神器於後?丕顯遺風於先祖.” 禮訖至高達坂崔忠獻結綵棚迎賀. 王命?乘還御儀鳳樓赦.

#高麗史22卷-世家22-高宗1-03-01-1216
○(丙子)三年春正月辛未地震.

#高麗史22卷-世家22-高宗1-03-02-1216
丁丑親設帝釋道場于修文殿.

#高麗史22卷-世家22-高宗1-03-03-1216
辛巳昌樂公主卒壬午諸王宰樞常?官以上詣闕陳慰.

#高麗史22卷-世家22-高宗1-03-04-1216
二月甲申朔日食.

#高麗史22卷-世家22-高宗1-03-05-1216
己丑日本國僧來求其法.

#高麗史22卷-世家22-高宗1-03-06-1216
丁酉燃燈王如奉恩寺.

#高麗史22卷-世家22-高宗1-03-07-1216
三月戊辰始幸乾聖寺行帝釋齋又設藏經會於宣慶殿.

#高麗史22卷-世家22-高宗1-03-08-1216
辛未幸普濟寺.

#高麗史22卷-世家22-高宗1-03-09-1216
夏四月癸巳雨雪.

#高麗史22卷-世家22-高宗1-03-10-1216
旱.

#高麗史22卷-世家22-高宗1-03-11-1216
五月甲寅賜庾碩等及第.

#高麗史22卷-世家22-高宗1-03-12-1216
丁丑禱雨于諸神祠.

#高麗史22卷-世家22-高宗1-03-13-1216
六月癸未朔王如奉恩寺.

#高麗史22卷-世家22-高宗1-03-14-1216
司徒柱國璿卒.

#高麗史22卷-世家22-高宗1-03-15-1216
癸卯禱雨.

#高麗史22卷-世家22-高宗1-03-16-1216
秋七月辛酉大雨.

#高麗史22卷-世家22-高宗1-03-17-1216
閏月甲申分遣諸道察訪使問民疾苦察吏淸濁.

#高麗史22卷-世家22-高宗1-03-18-1216
丙戌北界兵馬使奏: “金東京*?{總}管府奉聖旨移牒略曰: ‘昔有??恃兇入京已與大軍年前講好去訖而後契丹嘯聚?耗邊方殺戮我生靈焚燒我倉?. 致皇天之厭穢*?{斂}衆怨以同歸. 脅從者倒戈而攻同謀者傾軍而服. 旣人心之戴舊全遼海以如初. 唯叛賊萬奴?一方之重委忘皇國之大恩. 用心不臧爲天不祐近被隆安府行省移刺全擧大軍征討. 旋不三月應有賊徒盡行殺滅雖有殘零餘黨逃在山林亡無日矣旣此賊之失利捨貴邦以何之? 竊恐巧言詐謀*閒諜兩國旁生侵擾. 若或過界嚴設除虞就便捉拿牒送前來. 近者契丹餘寇西欲渡河聞知??約會本朝大軍挾攻掩殺自知無所歸而奔波逃去潛犯婆速境. 自今已遣大軍句當外分頭差有心力能幹官會合諸道六軍指日來到. 一行軍數浩大竊恐闕誤糧食幷馬軍?戰致馬匹瘦弱以此. 今移牒前去借糧儲馬匹貴國宜量力起送前來患難相救憂樂相同. 設有安危難分彼此願慮遠以信從使回牒以速到.’” 時金宣撫蒲鮮萬奴據遼東僭稱天王國號大眞. 先是金再牒乞?國家令邊官拒而不納. 自去年金人因兵亂資竭爭*?{齎}珍寶款義靜州關外互市米穀至以銀一錠換米四五石故商賈爭射厚利國家雖嚴刑籍貨然猶貪瀆無厭潛隱互市不絶. 金將率兵到關責云: “何棄舊好不通告?乎?” 乃擄十餘人而去中道脫還.

#高麗史22卷-世家22-高宗1-03-19-1216
戊子設消災道場于宣慶殿.

#高麗史22卷-世家22-高宗1-03-20-1216
八月壬戌王如玄化寺.

#高麗史22卷-世家22-高宗1-03-21-1216
乙丑契丹遺種金山金始二王子遣其將鵝兒乞奴二人引兵數萬渡鴨綠江侵寧朔定戎之境.

#高麗史22卷-世家22-高宗1-03-22-1216
己巳以上將軍盧元純爲中軍兵馬使; 上將軍吳應富爲右軍兵馬使; 大將軍金就礪爲後軍兵馬使禦之.

#高麗史22卷-世家22-高宗1-03-23-1216
辛未北界邊報再至丹兵已屠寧德城進圍安義龜三州又有兵自麟龍兩州界來攻鐵宣二州.

#高麗史22卷-世家22-高宗1-03-24-1216
乙亥以朔州分道將軍盧仁綏昌州分道將軍車德威不能禦丹兵削職以中郞將李希柱金公奭皆借將軍而遣之.

#高麗史22卷-世家22-高宗1-03-25-1216
契丹兵馳書報曰: “大遼開國二百餘年中被女眞侵犯又將百年其女眞所陷諸邑盡行收復惟婆速路一城不下累次攻討方得乞降. 官吏依舊任使百姓亦依舊安業. 爾若不降附卽遣大軍殺戮的無輕恕.”

#高麗史22卷-世家22-高宗1-03-26-1216
九月壬午以大將軍李溥爲西海道防護使; 大將軍崔愈恭爲東界兼春州道防護使.

#高麗史22卷-世家22-高宗1-03-27-1216
朝陽鎭奏: “契丹兵至鎭甲仗別監東大悲院錄事劉性臧副將李純老等擊殺二十九人取旗幟鉦鼓.” 乃拜性臧司宰注簿; 純老大悲院錄事.

#高麗史22卷-世家22-高宗1-03-28-1216
戊子金來遠軍移牒寧德城約與夾攻契丹仍索兵馬?糧.

#高麗史22卷-世家22-高宗1-03-29-1216
壬辰昌州分道將軍金公奭與丹兵戰于昌州斬首四十二級延州郞將玄章等屢戰斬殺七十餘級獲牛馬八十雲州副使薛得儒再戰殺五十餘級.

#高麗史22卷-世家22-高宗1-03-30-1216
己亥西京兵與契丹戰于朝陽?端驛斬一百六十餘級溺江死者亦衆.

#高麗史22卷-世家22-高宗1-03-31-1216
乙卯西京兵至成州之狗淺遇丹兵二千餘人交戰斬獲共一百十五人.

#高麗史22卷-世家22-高宗1-03-32-1216
冬十一月庚寅金移牒曰: “??兵來攻大夫營乘*閒入城. 然已盡殺尙恐餘黨逃入貴邦煩請照會堤防掩殺.”

#高麗史22卷-世家22-高宗1-03-33-1216
十二月丙寅丹兵屠黃州.

#高麗史22卷-世家22-高宗1-04-01-1217
○(丁丑)四年春正月庚辰樵人斫*大廟松樹幾?. 乃命軍士禁之亦不能止.

#高麗史22卷-世家22-高宗1-04-02-1217
甲申金來遠城移牒寧德城曰: “叛賊萬奴本與契丹同心若倂軍往侵貴邦其患不小且爲貴邦所擊則必奔還我國. 苟犯貴邦宜急報之我卽出軍掩擊.” 寧德城回牒曰: “丹兵曾入我疆屢致?挫. 若萬奴繼至恐分我軍力以致丹寇復振. 若侵上國事在俄頃未可及報請預設兵馬遮阻萬奴使不至於弊邑. 弊邑亦堤防丹兵無使至於上國.”

#高麗史22卷-世家22-高宗1-04-03-1217
庚寅全羅抄軍別監洪溥馳報: “全州軍馬年前十二月二十六日催發行五日而還州作亂殺逐長吏因留住由是羅界軍亦不發.”

#高麗史22卷-世家22-高宗1-04-04-1217
癸巳遣大將軍吳壽祺以步卒數千防守東界兼領其界諸軍.

#高麗史22卷-世家22-高宗1-04-05-1217
甲午?州人擊走丹兵獻?數十人.

#高麗史22卷-世家22-高宗1-04-06-1217
丙申遣右副承宣金仲龜以南道軍馬往擊丹兵.

#高麗史22卷-世家22-高宗1-04-07-1217
丁酉親設無能勝道場於宣慶殿三日安西都護府與丹兵戰斬首百餘級來獻.

#高麗史22卷-世家22-高宗1-04-08-1217
庚子幸法王寺.

#高麗史22卷-世家22-高宗1-04-09-1217
丙午遣將軍奇允偉率本領軍卒及神騎二班與忠淸按察使追捕南賊.

#高麗史22卷-世家22-高宗1-04-10-1217
二月戊午定州分道將軍朴儒馳報: “ 丹兵三萬許來寇燒柵.”

#高麗史22卷-世家22-高宗1-04-11-1217
三月丙戌遣東面都監判官李唐必遷*大廟神主于*大常府.

#高麗史22卷-世家22-高宗1-04-12-1217
遣將軍奇允偉詣顯陵奉遷太祖梓宮于奉恩寺.

#高麗史22卷-世家22-高宗1-04-13-1217
丹賊六人入國淸寺僧擒殺一人餘皆散走. 又諜者三人入宣義門門卒捕訊之乃楊水尺及我降卒也. 丹兵五六人又至殺門卒三人擄門外良家女一人而去.

#高麗史22卷-世家22-高宗1-04-14-1217
戊子遣將軍申宣?奉遷昌陵梓宮于奉恩寺又立改葬厚陵都監尋罷.

#高麗史22卷-世家22-高宗1-04-15-1217
己丑丹兵寇牛峯縣遂趣臨江長湍.

#高麗史22卷-世家22-高宗1-04-16-1217
奉遷玄化寺安顯康三宗神御于崇敎寺.

#高麗史22卷-世家22-高宗1-04-17-1217
庚寅命將軍申宣?奇允偉崔俊文等各帥其軍備丹兵于崇仁弘仁二門外. 丹兵至白領驛.

#高麗史22卷-世家22-高宗1-04-18-1217
盜發純陵.

#高麗史22卷-世家22-高宗1-04-19-1217
癸巳幸乾聖寺命將軍崔孝文金陽與申宣?等合兵備禦丙申宣?等五將軍不戰奔還.

#高麗史22卷-世家22-高宗1-04-20-1217
丁酉幸妙通寺.

#高麗史22卷-世家22-高宗1-04-21-1217
夏四月己酉移御*竹反宮{竹坂宮}乃忠獻所營也. 時術士云: “松山王氣將盡宜御別宮以禳之.” 從之.

#高麗史22卷-世家22-高宗1-04-22-1217
庚戌丹兵五千餘人至金郊驛.

#高麗史22卷-世家22-高宗1-04-23-1217
壬子親設無能勝道場于宣慶殿.

#高麗史22卷-世家22-高宗1-04-24-1217
戊午更閱五軍以上將軍吳應夫爲中軍兵馬使上將軍崔元世爲前軍兵馬使借將軍貢天源爲左軍兵馬使借將軍吳仁永爲右軍兵馬使上將軍柳敦植爲後軍兵馬使各率師出崇仁門以禦之.

#高麗史22卷-世家22-高宗1-04-25-1217
己未金萬奴兵來破大夫營.

#高麗史22卷-世家22-高宗1-04-26-1217
辛酉奉遷九室神主于工部廳諸陵神主于考功廳.

#高麗史22卷-世家22-高宗1-04-27-1217
戊辰金兵九十餘人渡鴨綠江入義州. 分道將軍丁公壽出兵禦之有虎頭金牌官人棄兵?曰: “我元帥*于哥下也夜與黃旗子軍戰不克來奔願將軍活我.”

#高麗史22卷-世家22-高宗1-04-28-1217
癸酉幸賢聖寺設文豆婁道場.

#高麗史22卷-世家22-高宗1-04-29-1217
五月庚辰丹兵陷東州.

#高麗史22卷-世家22-高宗1-04-30-1217
罷吳應夫以前軍兵馬使崔元世代之上將軍金就礪爲前軍兵馬使.

#高麗史22卷-世家22-高宗1-04-31-1217
壬午丹兵數十騎寇城東籍田里.

#高麗史22卷-世家22-高宗1-04-32-1217
癸未丹兵掠桃源驛吏得其文牒略曰: “兩國相戰徒殺無辜之民宜遣信實大臣奉表歸款.”

#高麗史22卷-世家22-高宗1-04-33-1217
甲申以大將軍池允深爲揚廣忠淸道防禦使率道內兵及僧軍以禦丹賊.

#高麗史22卷-世家22-高宗1-04-34-1217
乙酉幸王輪寺設神衆道場.

#高麗史22卷-世家22-高宗1-04-35-1217
癸巳丹兵入原州州人力戰却之丹兵退屯于橫川.

#高麗史22卷-世家22-高宗1-04-36-1217
乙未以中軍兵馬使崔元世爲兵部尙書鷹揚軍上將軍; 後軍兵馬使柳敦植爲監門衛上將軍; 左軍兵馬使貢天源降爲大卿; 以鄭有麟代之.

#高麗史22卷-世家22-高宗1-04-37-1217
丁酉幸妙通寺設摩利支天道場以禳丹兵.

#高麗史22卷-世家22-高宗1-04-38-1217
遣內侍齎詔往慰軍中各賜衣一領銀甁二口.

#高麗史22卷-世家22-高宗1-04-39-1217
己亥丹兵陷原州.

#高麗史22卷-世家22-高宗1-04-40-1217
六月丁未朔王如奉恩寺.

#高麗史22卷-世家22-高宗1-04-41-1217
甲寅遣刑部郞中金周鼎安撫西京.

#高麗史22卷-世家22-高宗1-04-42-1217
丙辰幸王輪寺.

#高麗史22卷-世家22-高宗1-04-43-1217
壬戌幸法王寺.

#高麗史22卷-世家22-高宗1-04-44-1217
甲戌幸外帝釋院.

#高麗史22卷-世家22-高宗1-04-45-1217
淸塞鎭執丹人王侯烈來尋斬之.

#高麗史22卷-世家22-高宗1-04-46-1217
秋七月丙子朔日食.

#高麗史22卷-世家22-高宗1-04-47-1217
丁丑西北面兵馬使奏: “契丹二百餘人寇淸塞鎭判官周孝嚴京將韓貂出戰擒男女二人馬十匹鐵甲朱記銀牌等物.” 王以孝嚴爲興王都監判官貂爲郞將.

#高麗史22卷-世家22-高宗1-04-48-1217
以前樞密院使趙?爲西北面兵馬使.

#高麗史22卷-世家22-高宗1-04-49-1217
庚辰崔元世金就礪追丹兵于忠原二州*閒戰于麥谷追至朴達峴大敗之賊踰大關嶺而遁.

#高麗史22卷-世家22-高宗1-04-50-1217
辛巳設消災道場于宣慶殿.

#高麗史22卷-世家22-高宗1-04-51-1217
戊子復以趙?爲樞密院使吏部尙書上將軍翰林學士承旨.

#高麗史22卷-世家22-高宗1-04-52-1217
癸巳幸王輪寺.

#高麗史22卷-世家22-高宗1-04-53-1217
丙申王改名?.

#高麗史22卷-世家22-高宗1-04-54-1217
癸卯加發兵馬使任輔病以大將軍奇允偉代之.

#高麗史22卷-世家22-高宗1-04-55-1217
甲辰幸佛恩寺.

#高麗史22卷-世家22-高宗1-04-56-1217
八月丙午朔奉遷崇敎寺康宗神御于王輪寺.

#高麗史22卷-世家22-高宗1-04-57-1217
復史館宣飯先是某王欲見史臣記事潛至史館直館預知匿不現. 王怒曰: “直館不直宿停賜食.” 至是崔忠獻奏云: “禁內官皆賜食唯史館獨無未合於理.” 命復之.

#高麗史22卷-世家22-高宗1-04-58-1217
戊申赦死罪十五人配島.

#高麗史22卷-世家22-高宗1-04-59-1217
壬子交州防護兵馬使吳壽祺與丹兵戰敗績.

#高麗史22卷-世家22-高宗1-04-60-1217
癸亥崔忠獻奏: “後軍兵馬使柳敦植遇賊逗留不戰請罷敦植及軍內諸將軍職終身不?.” 王從之. 以敦植忠獻外甥赦之.

#高麗史22卷-世家22-高宗1-04-61-1217
庚午還御本闕.

#高麗史22卷-世家22-高宗1-04-62-1217
九月辛巳西北面兵馬使報: “女眞黃旗子軍自婆速府渡鴨綠江來屯古義州城.”

#高麗史22卷-世家22-高宗1-04-63-1217
辛卯震麗正宮.

#高麗史22卷-世家22-高宗1-04-64-1217
甲午幸王輪寺.

#高麗史22卷-世家22-高宗1-04-65-1217
丁酉丹兵入義靜麟三州及寧德城之界.

#高麗史22卷-世家22-高宗1-04-66-1217
戊戌親設消災道場於宣慶殿.

#高麗史22卷-世家22-高宗1-04-67-1217
丹兵移諜請糧.

#高麗史22卷-世家22-高宗1-04-68-1217
辛丑以吳壽祺爲東北面兵馬使.

#高麗史22卷-世家22-高宗1-04-69-1217
冬十月乙巳朔親設佛頂道場於修文殿.

#高麗史22卷-世家22-高宗1-04-70-1217
庚戌幸普濟寺.

#高麗史22卷-世家22-高宗1-04-71-1217
癸丑幸妙通寺.

#高麗史22卷-世家22-高宗1-04-72-1217
丁巳幸乾聖寺.

#高麗史22卷-世家22-高宗1-04-73-1217
庚申趙?與黃旗子軍戰于麟州大敗之.

#高麗史22卷-世家22-高宗1-04-74-1217
丙寅親設無能勝道場于宣慶殿.

#高麗史22卷-世家22-高宗1-04-75-1217
遣使於安東慶州晉陜州尙州靈岩羅州全州*揚廣州{楊廣州}淸州忠州等十道督諸州土貢又軍士有因取冬衣請告歸鄕久不番上者督令赴京.

#高麗史22卷-世家22-高宗1-04-76-1217
十一月丙子丹兵復聚寇高州和州以上將軍文漢卿爲中軍兵馬使大將軍柳敦植爲後軍兵馬使大將軍奇允偉爲加發兵馬使禦之.

#高麗史22卷-世家22-高宗1-04-77-1217
丙申丹兵陷寧仁鎭.

#高麗史22卷-世家22-高宗1-04-78-1217
己亥陷長平鎭.

#高麗史22卷-世家22-高宗1-04-79-1217
庚子朔州分道將軍白胤誘引丹兵二十餘人飮之酒乘其醉盡殲.

#高麗史22卷-世家22-高宗1-04-80-1217
壬寅以文漢卿爲中軍兵馬使; 貢天源爲左軍兵馬使; 李茂功爲右軍兵馬使.

#高麗史22卷-世家22-高宗1-04-81-1217
丹兵陷豫州.

#高麗史22卷-世家22-高宗1-04-82-1217
十二月丁未崔忠獻信術人李知識之言壞乾元寺以禳北兵.

#高麗史22卷-世家22-高宗1-04-83-1217
移成宗神御于開國寺.

#高麗史22卷-世家22-高宗1-04-84-1217
戊申設消災道場于宣慶殿五日.

#高麗史22卷-世家22-高宗1-04-85-1217
庚戌始營新闕于白岳從知識之言也.

#高麗史22卷-世家22-高宗1-04-86-1217
庚申親設四天王道場于宣慶殿.

#高麗史22卷-世家22-高宗1-04-87-1217
壬戌幸賢聖寺. 設文豆婁道場.

#高麗史22卷-世家22-高宗1-04-88-1217
戊辰宣州防戌將軍趙敦朴?等棄城而還流于島.

#高麗史22卷-世家22-高宗1-04-89-1217
壬申移御賢聖寺盖信術者之說欲以延基也.

#高麗史22卷-世家22-高宗1-05-01-1218
○(戊寅)五年夏四月乙卯納熙宗女爲妃.

#高麗史22卷-世家22-高宗1-05-02-1218
丙寅中軍兵馬使報: “丹兵大至.” 丁卯以左諫議大夫金君綏代趙?爲西北面兵馬使.

#高麗史22卷-世家22-高宗1-05-03-1218
五月壬申赦二罪以下.

#高麗史22卷-世家22-高宗1-05-04-1218
癸酉幸王輪寺.

#高麗史22卷-世家22-高宗1-05-05-1218
甲申廣陵公沔卒.

#高麗史22卷-世家22-高宗1-05-06-1218
己丑幸賢聖寺.

#高麗史22卷-世家22-高宗1-05-07-1218
丁酉幸妙通寺.

#高麗史22卷-世家22-高宗1-05-08-1218
六月辛丑朔王如奉恩寺.

#高麗史22卷-世家22-高宗1-05-09-1218
己未北界分道將軍丁公壽報: “女眞叛賊黃旗子賈裕來屯大夫營請與相見邀致鴨江賓館宴慰乘其醉擒裕等七人又殺麾下二十餘人.” 金元帥*于哥下聞裕被擒親詣公壽謝之欲結和親因請糧及馬. 公壽遂聞于朝給米三百斛.

#高麗史22卷-世家22-高宗1-05-10-1218
秋七月庚午朔日食.

#高麗史22卷-世家22-高宗1-05-11-1218
庚寅幸王輪寺.

#高麗史22卷-世家22-高宗1-05-12-1218
辛卯以守司空趙?爲西北面元帥; 金就礪爲兵馬使.

#高麗史22卷-世家22-高宗1-05-13-1218
八月戊申賜戰沒孤兒爵.

#高麗史22卷-世家22-高宗1-05-14-1218
庚戌幸王輪寺.

#高麗史22卷-世家22-高宗1-05-15-1218
癸亥丹兵寇楊州.

#高麗史22卷-世家22-高宗1-05-16-1218
己巳西海道防守軍與丹兵戰于谷州斬首三百餘級.

#高麗史22卷-世家22-高宗1-05-17-1218
九月癸未幸王輪寺.

#高麗史22卷-世家22-高宗1-05-18-1218
己丑王施內帑腰帶羅衫戎衣紫衫于神祠以禳丹兵.

#高麗史22卷-世家22-高宗1-05-19-1218
癸巳幸妙通寺.

#高麗史22卷-世家22-高宗1-05-20-1218
乙未幸賢聖寺.

#高麗史22卷-世家22-高宗1-05-21-1218
冬十月己酉幸外帝釋院.

#高麗史22卷-世家22-高宗1-05-22-1218
辛亥幸法雲寺.

#高麗史22卷-世家22-高宗1-05-23-1218
癸丑設神衆道場于內殿.

#高麗史22卷-世家22-高宗1-05-24-1218
十一月癸酉加上王考?謚.

#高麗史22卷-世家22-高宗1-05-25-1218
甲戌幸王輪寺.

#高麗史22卷-世家22-高宗1-05-26-1218
十二月己亥朔蒙古元帥哈眞及?刺率兵一萬與東眞萬奴所遣完顔子淵兵二萬聲言討丹賊攻和猛順德四城破之直指江東城.

#高麗史22卷-世家22-高宗1-05-27-1218
甲寅幸王輪寺.

#高麗史22卷-世家22-高宗1-06-01-1219
○(己卯)六年春正月辛巳趙?金就礪與哈眞子淵等合兵圍江東城賊開門出降.

#高麗史22卷-世家22-高宗1-06-02-1219
庚寅哈眞遣蒲里?完等十人*?{齎}詔來請講和. 王遣侍御史朴時允迎之命文武官具冠帶自宣義門至十字街分立左右. 蒲里?完等至館外遲留不入曰: “國王須出迎.” 於是使譯者再三詰之遂乘馬入館門辛卯王引見于大觀殿皆毛衣冠佩弓矢直上殿出懷中書執王手授之. 王乃變色左右遑遽莫敢近侍臣崔先旦泣曰: “豈可使醜虜近至尊耶? 設有荊軻之變必不及矣.” 遂請出. 蒲里?完等更服我國衣冠入殿行私禮但揖而不拜. 及還贈金銀器紬布水獺皮有差.

#高麗史22卷-世家22-高宗1-06-03-1219
二月己未哈眞等還以東眞官人及?從四十一人留義州曰: “爾等習高麗語以待吾復來.”

#高麗史22卷-世家22-高宗1-06-04-1219
三月丁卯朔遣郞中李世芬奉迎前王于喬桐縣.

#高麗史22卷-世家22-高宗1-06-05-1219
乙酉王子?生.

#高麗史22卷-世家22-高宗1-06-06-1219
夏五月丙申賜金仲龍等及第.

#高麗史22卷-世家22-高宗1-06-07-1219
是月旱禱雨于諸神祠.

#高麗史22卷-世家22-高宗1-06-08-1219
辛酉大雨.

#高麗史22卷-世家22-高宗1-06-09-1219
六月乙丑太白晝見經天十四日乃滅.

#高麗史22卷-世家22-高宗1-06-10-1219
秋七月遣戶部侍郞崔正芬等八人分巡北界興化道諸城檢閱兵器儲?軍資幷諸小城入保大城. 時諜者有蒙古乘秋復來之語故備之.

#高麗史22卷-世家22-高宗1-06-11-1219
八月庚午地震.

#高麗史22卷-世家22-高宗1-06-12-1219
壬午親設消災道場于宣慶殿.

#高麗史22卷-世家22-高宗1-06-13-1219
壬辰東北面兵馬使報云: “蒙古與東眞國遣兵來屯鎭溟城外督納歲貢.

#高麗史22卷-世家22-高宗1-06-14-1219
九月辛丑蒙古使十一人東眞國九人來.

#高麗史22卷-世家22-高宗1-06-15-1219
壬子崔忠獻死.

#高麗史22卷-世家22-高宗1-06-16-1219
己未放囚.

#高麗史22卷-世家22-高宗1-06-17-1219
冬十月癸亥西北面兵馬使金君綏奏: “義州別將韓恂郞將多智殺守將以叛.” 遣將軍趙廉卿等招撫之又以上將軍吳壽祺代爲兵馬使.

#高麗史22卷-世家22-高宗1-06-18-1219
辛巳以北界諸城多爲義州賊所陷唯安北都護府與龜州延州成州堅壁固守賜州吏?職有差.

#高麗史22卷-世家22-高宗1-06-19-1219
以樞密院副使李克*서將中軍李迪儒將後軍金就礪將右軍討義州.

#高麗史22卷-世家22-高宗1-06-20-1219
十一月丙辰義州賊攻安北都護府城中將士出戰斬賊朴蘇等八十餘級.

#高麗史22卷-世家22-高宗1-07-01-1220
○(庚辰)七年春正月乙未貶鄭邦輔爲安東副使; 文惟弼爲安西副使. 於是瀆貨之風稍息.

#高麗史22卷-世家22-高宗1-07-02-1220
二月辛未召李克*서爲平章事; 以金就礪爲中軍兵馬使; 吳壽祺爲右軍兵馬使.

#高麗史22卷-世家22-高宗1-07-03-1220
乙亥燃燈王如奉恩寺.

#高麗史22卷-世家22-高宗1-07-04-1220
丙子韓恂多智投金元帥*于哥下*于哥下誘斬之函送于京.

#高麗史22卷-世家22-高宗1-07-05-1220
三月丙申以銀尊銀盤銀盂各一銀盞二細紵細紬布各五十匹廣平布五百匹米一千石遺*于哥下以酬其功.

#高麗史22卷-世家22-高宗1-07-06-1220
丙午丹兵入平虜鎭.

#高麗史22卷-世家22-高宗1-07-07-1220
盜起南原尋自潰.

#高麗史22卷-世家22-高宗1-07-08-1220
庚戌親醮三界于宣慶殿.

#高麗史22卷-世家22-高宗1-07-09-1220
夏四月壬戌幸普濟寺.

#高麗史22卷-世家22-高宗1-07-10-1220
五月丙午義州制置兵馬後軍中軍還.

#高麗史22卷-世家22-高宗1-07-11-1220
六月庚申王如奉恩寺.

#高麗史22卷-世家22-高宗1-07-12-1220
辛酉太白晝見經天.

#高麗史22卷-世家22-高宗1-07-13-1220
乙丑賜朴承儒等及第.

#高麗史22卷-世家22-高宗1-07-14-1220
癸酉王受菩薩戒於大觀殿.

#高麗史22卷-世家22-高宗1-07-15-1220
戊寅太白晝見經天秋八月甲子亦如之.

#高麗史22卷-世家22-高宗1-07-16-1220
甲戌幸王輪寺.

#高麗史22卷-世家22-高宗1-07-17-1220
甲申幸乾聖寺.

#高麗史22卷-世家22-高宗1-07-18-1220
九月己丑平章事趙?卒.

#高麗史22卷-世家22-高宗1-07-19-1220
丁未幸普濟寺.

#高麗史22卷-世家22-高宗1-07-20-1220
冬十月甲子幸賢聖寺.

#高麗史22卷-世家22-高宗1-07-21-1220
癸未寧仁侯?卒.

#高麗史22卷-世家22-高宗1-07-22-1220
十一月辛卯太白晝見經天.

#高麗史22卷-世家22-高宗1-08-01-1221
○(辛巳)八年春二月己巳燃燈王如奉恩寺.

#高麗史22卷-世家22-高宗1-08-02-1221
三月辛卯幸王輪寺.

#高麗史22卷-世家22-高宗1-08-03-1221
戊戌捕義州逆賊尹章等三人枷于市辛丑斬之.

#高麗史22卷-世家22-高宗1-08-04-1221
癸卯幸普濟寺.

#高麗史22卷-世家22-高宗1-08-05-1221
夏四月乙卯朔幸乾聖寺.

#高麗史22卷-世家22-高宗1-08-06-1221
丁卯幸外帝釋院.

#高麗史22卷-世家22-高宗1-08-07-1221
甲戌幸妙通寺.

#高麗史22卷-世家22-高宗1-08-08-1221
五月甲申朔日食.

#高麗史22卷-世家22-高宗1-08-09-1221
六月乙卯太白晝見經天.

#高麗史22卷-世家22-高宗1-08-10-1221
辛巳樞密院使李儆卒.

#高麗史22卷-世家22-高宗1-08-11-1221
秋七月甲辰設消災道場于宣慶殿.

#高麗史22卷-世家22-高宗1-08-12-1221
八月甲寅平章事柳光植卒.

#高麗史22卷-世家22-高宗1-08-13-1221
己未蒙古使著古與等十三人東眞八人幷婦女一人來甲子王迎詔于大觀殿蒙古東眞二十一人皆欲上殿傳命. 我國欲只許上价一人上殿往復未決. 日將?乃許八人升殿傳蒙古皇太弟鈞旨索獺皮一萬領細紬三千匹細苧二千匹?子一萬?龍團墨一千丁筆二百管紙十萬張紫草五??花藍筍朱紅各五十?雌黃光漆桐油各十?. 著古與等傳旨訖將下殿各出懷中物投王前皆年前所與?紬布也遂不赴宴. 又出元帥?刺及蒲黑帶書各一通皆徵求獺皮?紬?子等物.

#高麗史22卷-世家22-高宗1-08-14-1221
九月壬午朔幸王輪寺.

#高麗史22卷-世家22-高宗1-08-15-1221
東北面兵馬使報: “又有蒙古使這可等來.”

#高麗史22卷-世家22-高宗1-08-16-1221
丁亥王召群臣四品以上於大觀殿問蒙古後使迎接可否王欲設備拒而不納. 群臣皆曰: “彼衆我寡若不迎接彼必來侵豈可以寡敵衆以弱敵强乎?” 王不悅.

#高麗史22卷-世家22-高宗1-08-17-1221
辛卯義州分道將軍馳報: “有兵六七千來屯婆速路石城旁.”

#高麗史22卷-世家22-高宗1-08-18-1221
癸巳蒙古使這可等二十三人幷婦女一人來督國?.

#高麗史22卷-世家22-高宗1-08-19-1221
甲午幸乾聖寺.

#高麗史22卷-世家22-高宗1-08-20-1221
冬十月甲寅宋商鄭文擧等一百十五人來.

#高麗史22卷-世家22-高宗1-08-21-1221
乙卯蒙古使喜速不花等七人來.

#高麗史22卷-世家22-高宗1-08-22-1221
戊午移御梨峴崔瑀第.

#高麗史22卷-世家22-高宗1-08-23-1221
庚申王宴蒙使于大觀殿.

#高麗史22卷-世家22-高宗1-08-24-1221
己巳王觀牽龍等擊毬.

#高麗史22卷-世家22-高宗1-08-25-1221
己卯御儀鳳樓立?竿肆赦賜趙?子壻及陣沒軍士子孫爵又賜崔忠獻及瑀姪壻爵.

#高麗史22卷-世家22-高宗1-08-26-1221
十一月甲午設八關會幸法王寺.

#高麗史22卷-世家22-高宗1-08-27-1221
己亥移御離宮.

#高麗史22卷-世家22-高宗1-08-28-1221
十二月壬辰蒙古使三人東眞十七人來.

#高麗史22卷-世家22-高宗1-08-29-1221
甲午以李延壽爲太尉門下侍郞同中書門下平章事判吏部事; 金義元爲中書侍郞平章事判兵部事; 崔瑀?知政事吏兵部尙書判御史臺事; 史洪紀知門下省事吏部尙書判工部事; 文惟弼守司空左僕射; 金就礪爲樞密院使兵部尙書判三司事; 鄭通輔知樞密院事禮部尙書; 韓光衍同知樞密院事戶部尙書; 李勣爲樞密院副使尙書左僕射; 貢天源爲右僕射.

#高麗史22卷-世家22-高宗1-09-01-1222
○(壬午)九年春正月甲子幸神衆院.

#高麗史22卷-世家22-高宗1-09-02-1222
二月壬午幸王輪寺.

#高麗史22卷-世家22-高宗1-09-03-1222
癸巳燃燈王,如奉恩寺.

#高麗史22卷-世家22-高宗1-09-04-1222
癸卯幸普濟寺.

#高麗史22卷-世家22-高宗1-09-05-1222
三月戊辰設佛頂道場於修文殿.

#高麗史22卷-世家22-高宗1-09-06-1222
夏四月己卯朔幸外院.

#高麗史22卷-世家22-高宗1-09-07-1222
壬午幸賢聖寺.

#高麗史22卷-世家22-高宗1-09-08-1222
丙申賜梁*부等及第.

#高麗史22卷-世家22-高宗1-09-09-1222
丁酉親醮太一於宣慶殿.

#高麗史22卷-世家22-高宗1-09-10-1222
六月戊寅朔王如奉恩寺.

#高麗史22卷-世家22-高宗1-09-11-1222
秋七月壬申彗星出三台中尾指西長三尺許.

#高麗史22卷-世家22-高宗1-09-12-1222
乙亥彗星見西北長三尺許. 八月丁丑見乾方長二十尺許戊寅晝見. 又太白晝見經天.

#高麗史22卷-世家22-高宗1-09-13-1222
甲申以彗見設消災道場于宣慶殿.

#高麗史22卷-世家22-高宗1-09-14-1222
乙酉慮囚.

#高麗史22卷-世家22-高宗1-09-15-1222
壬辰王太后王氏薨.

#高麗史22卷-世家22-高宗1-09-16-1222
癸巳蒙古使三十一人來.

#高麗史22卷-世家22-高宗1-09-17-1222
乙巳太白晝見.

#高麗史22卷-世家22-高宗1-09-18-1222
冬十二月丁酉以李延壽守太保柱國; 崔甫淳爲中書侍郞平章事判兵部事; 史洪紀?知政事; 金就礪?知政事判戶部事; 文惟弼知門下省事; 鄭通輔韓光衍?爲樞密院使; 宋臣卿知樞密院事吏部尙書; 李勣同知樞密院事; 李迪儒爲左散騎常侍判三司事; 貢天源爲樞密院副使尙書左僕射; 吳壽祺爲樞密院副使工部尙書; 柳澤爲尙書右僕射; 金仲龜爲兵部尙書樞密院知奏事; 崔甫延爲刑部尙書; 文漢卿爲工部尙書; 柳彦琛爲刑部尙書判閣門事; 咸壽爲戶部尙書; 李公老爲樞密院右副承宣.

#高麗史22卷-世家22-高宗1-10-01-1223
○(癸未)十年春正月己巳設帝釋道場于修文殿.

#高麗史22卷-世家22-高宗1-10-02-1223
二月丁亥燃燈王如奉恩寺.

#高麗史22卷-世家22-高宗1-10-03-1223
乙未設佛頂道場于修文殿.

#高麗史22卷-世家22-高宗1-10-04-1223
丁酉幸王輪寺.

#高麗史22卷-世家22-高宗1-10-05-1223
三月己未幸妙通寺.

#高麗史22卷-世家22-高宗1-10-06-1223
夏四月壬午設談論法席于內殿.

#高麗史22卷-世家22-高宗1-10-07-1223
癸未幸賢聖寺.

#高麗史22卷-世家22-高宗1-10-08-1223
五月西北面兵馬使報平虜鎭有一女生九子皆有文武才命其官歲給租二十石終其身.

#高麗史22卷-世家22-高宗1-10-09-1223
甲子倭寇金州.

#高麗史22卷-世家22-高宗1-10-10-1223
東眞國遣?信阿典渾垣等八人來.

#高麗史22卷-世家22-高宗1-10-11-1223
六月癸酉王如奉恩寺.

#高麗史22卷-世家22-高宗1-10-12-1223
乙未以兪升旦爲禮部侍郞右諫議大夫; 趙晉卿爲殿中丞.

#高麗史22卷-世家22-高宗1-10-13-1223
丙申賜曹均正等及第.

#高麗史22卷-世家22-高宗1-10-14-1223
秋七月蝗.

#高麗史22卷-世家22-高宗1-10-15-1223
八月甲申西京地大震乙酉亦如之.

#高麗史22卷-世家22-高宗1-10-16-1223
甲午親設消災道場於宣慶殿.

#高麗史22卷-世家22-高宗1-10-17-1223
九月庚子朔日食.

#高麗史22卷-世家22-高宗1-10-18-1223
戊申有旨: “兩界五道鎭兵法席供費皆出於民是欺佛欺天何福之有?” 爰遣中使出內庫銀甁三百口分付諸道慶尙道二百口全羅道六十口忠淸道四十口.

#高麗史22卷-世家22-高宗1-10-19-1223
乙卯幸王輪寺.

#高麗史22卷-世家22-高宗1-10-20-1223
辛酉幸普濟寺.

#高麗史22卷-世家22-高宗1-10-21-1223
冬十月丙子尊皇太后爲太皇太后大赦.

#高麗史22卷-世家22-高宗1-10-22-1223
壬午幸乾聖寺.

#高麗史22卷-世家22-高宗1-10-23-1223
戊子幸妙通寺國子祭酒李忠敏率諸生謁于道左王駐?賜酒果.

#高麗史22卷-世家22-高宗1-10-24-1223
丁酉親設消災道場于宣慶殿.

#高麗史22卷-世家22-高宗1-10-25-1223
十一月癸卯幸賢聖寺.

#高麗史22卷-世家22-高宗1-10-26-1223
丙午幸法雲寺設仁王道場.

#高麗史22卷-世家22-高宗1-10-27-1223
戊申幸外帝釋院.

#高麗史22卷-世家22-高宗1-10-28-1223
壬子設八關會幸法王寺.

#高麗史22卷-世家22-高宗1-10-29-1223
戊辰親設消災道場于脩文殿.

#高麗史22卷-世家22-高宗1-10-30-1223
十二月戊子以李延壽守太保; 崔甫淳爲修文殿大學士同修國史; 鄭通輔判樞密院事; 韓光衍爲寶文閣大學士; 宋臣卿李勣?知樞密院事; 李迪儒同知樞密院事; 貢天源爲禮部尙書; 金仲龜爲樞密院副使尙書左僕射; 柳澤爲翰林學士承旨.

#高麗史22卷-世家22-高宗1-11-01-1224
○(甲申)十一年春正月戊戌朔放朝賀.

#高麗史22卷-世家22-高宗1-11-02-1224
丙午蒙古使?古也等十人來.

#高麗史22卷-世家22-高宗1-11-03-1224
戊申東眞國遣使齎牒二道來其一曰: “蒙古成吉思師老絶域不知所存訛赤?貪暴不仁已絶舊好.” 其一曰: “本國於靑州貴國於定州各置?場依前買賣.”

#高麗史22卷-世家22-高宗1-11-04-1224
癸丑宰樞會崔瑀第議接蒙眞兩國使之禮.

#高麗史22卷-世家22-高宗1-11-05-1224
蒙古使齎國?禮物還王命直門下省馬希援送于西京. 使至鴨綠江棄紬布等物但持獺皮而去.

#高麗史22卷-世家22-高宗1-11-06-1224
庚申幸法王寺.

#高麗史22卷-世家22-高宗1-11-07-1224
乙丑太白晝見.

#高麗史22卷-世家22-高宗1-11-08-1224
二月己巳親設佛頂道場於內殿.

#高麗史22卷-世家22-高宗1-11-09-1224
癸酉幸王輪乾聖二寺.

#高麗史22卷-世家22-高宗1-11-10-1224
甲戌太白晝見.

#高麗史22卷-世家22-高宗1-11-11-1224
辛巳燃燈王如奉恩寺.

#高麗史22卷-世家22-高宗1-11-12-1224
三月癸卯東眞國使來.

#高麗史22卷-世家22-高宗1-11-13-1224
己酉親設百高座道場于宣慶殿.

#高麗史22卷-世家22-高宗1-11-14-1224
*于哥下虜去靜州人二百餘口還.

#高麗史22卷-世家22-高宗1-11-15-1224
壬戌賜孫琓等及第.

#高麗史22卷-世家22-高宗1-11-16-1224
癸亥幸普濟寺.

#高麗史22卷-世家22-高宗1-11-17-1224
夏四月己巳幸外帝釋院.

#高麗史22卷-世家22-高宗1-11-18-1224
壬申獄吏奏: “獄空.”

#高麗史22卷-世家22-高宗1-11-19-1224
壬午親醮三界.

#高麗史22卷-世家22-高宗1-11-20-1224
癸巳太白晝見.

#高麗史22卷-世家22-高宗1-11-21-1224
甲午門下平章事金義元卒.

#高麗史22卷-世家22-高宗1-11-22-1224
五月甲寅親設消災道場.

#高麗史22卷-世家22-高宗1-11-23-1224
六月丁卯朔王如奉恩寺.

#高麗史22卷-世家22-高宗1-11-24-1224
辛巳王受菩薩戒於大觀殿.

#高麗史22卷-世家22-高宗1-11-25-1224
秋七月丁酉太白晝見.

#高麗史22卷-世家22-高宗1-11-26-1224
八月己丑幸王輪乾聖二寺.

#高麗史22卷-世家22-高宗1-11-27-1224
閏月戊申幸普濟寺.

#高麗史22卷-世家22-高宗1-11-28-1224
壬子權知秘書校書郞李白賁 詣紫宸門上言曰: “先王之世每押齋醮詞*?必齋宿昧爽坐殿校書郞奉函御書留院官奉筆硯立殿下上就?下押. 今詞*?入內秘書郞公服立門下累日不下竊爲陛下不取.” 王曰: “權知校書郞微官也直言如此可謂忠臣.”

#高麗史22卷-世家22-高宗1-11-29-1224
癸丑幸賢聖寺.

#高麗史22卷-世家22-高宗1-11-30-1224
九月丁亥?知政事吳應夫卒.

#高麗史22卷-世家22-高宗1-11-31-1224
冬十月己亥饗國老庶老孝子順孫義夫節婦.

#高麗史22卷-世家22-高宗1-11-32-1224
庚子饗鰥寡孤獨篤?疾賜物有差. 檢校將軍魏?割股肉以醫母病特賜物加等.

#高麗史22卷-世家22-高宗1-11-33-1224
戊申*辛{幸}外帝釋院.

#高麗史22卷-世家22-高宗1-11-34-1224
庚戌親設佛頂道場於修文殿.

#高麗史22卷-世家22-高宗1-11-35-1224
己未幸法雲寺.

#高麗史22卷-世家22-高宗1-11-36-1224
十一月乙亥蒙古使着古與等十人至咸新鎭.

#高麗史22卷-世家22-高宗1-12-01-1225
○(乙酉)十二年春正月己巳復燃燈八關油蜜果床.

#高麗史22卷-世家22-高宗1-12-02-1225
癸未蒙古使離西京渡鴨綠江但*?{齎}國?獺皮其餘紬布等物皆棄野而去. 中途爲盜所殺蒙古反疑我. 遂與之絶.

#高麗史22卷-世家22-高宗1-12-03-1225
己丑幸法王寺.

#高麗史22卷-世家22-高宗1-12-04-1225
二月戊午幸王輪乾聖二寺.

#高麗史22卷-世家22-高宗1-12-05-1225
三月戊辰幸普濟寺.

#高麗史22卷-世家22-高宗1-12-06-1225
乙酉以修葺內殿移御將軍金若先第.

#高麗史22卷-世家22-高宗1-12-07-1225
丙戌賜林長卿等及第王在江華也縣人韋元有甘盤之舊至是中第. 王召入內庭假屬內侍賜衣帶金銀鞍馬酒果.

#高麗史22卷-世家22-高宗1-12-08-1225
夏四月戊戌禁內外興作勿奪農時.

#高麗史22卷-世家22-高宗1-12-09-1225
倭船二?寇慶尙道沿海州縣發兵悉擒之.

#高麗史22卷-世家22-高宗1-12-10-1225
壬子王觀武士擊毬.

#高麗史22卷-世家22-高宗1-12-11-1225
五月戊辰雨雹.

#高麗史22卷-世家22-高宗1-12-12-1225
六月辛卯王如奉恩寺.

#高麗史22卷-世家22-高宗1-12-13-1225
東眞人周漢投瑞昌鎭漢解小字文書召致于京使人傳習. 小字之學始此.

#高麗史22卷-世家22-高宗1-12-14-1225
丁巳太白經天.

#高麗史22卷-世家22-高宗1-12-15-1225
秋七月戊辰以判司宰事李允?爲西北面兵馬使; 大護軍琴輝爲東北面兵馬使; 郞將崔宗操爲慶尙道按察副使; 侍郞金得循爲楊廣道按察使; 郞將黃粹爲全羅道按察副使; 侍御史柳?爲西海道按察副使; 起居舍人白敦賁爲交州道按察副使.

#高麗史22卷-世家22-高宗1-12-16-1225
八月辛卯東眞兵百餘寇朔州.

#高麗史22卷-世家22-高宗1-12-17-1225
丁酉以康宗忌日飯僧二百於內殿康宗眞殿在玄化寺忌日詣寺行香例也自庚辰以來國家多故王不得親詣.

#高麗史22卷-世家22-高宗1-12-18-1225
辛丑邊將崔亮擒*于哥下幕官焦周馬等數人以獻. 流周馬于戴雲島.

#高麗史22卷-世家22-高宗1-12-19-1225
甲寅親設消災道場于內殿.

#高麗史22卷-世家22-高宗1-12-20-1225
丁巳幸乾聖寺.

#高麗史22卷-世家22-高宗1-12-21-1225
九月己未又幸乾聖寺.

#高麗史22卷-世家22-高宗1-12-22-1225
乙亥乾元寺成.

#高麗史22卷-世家22-高宗1-12-23-1225
庚辰知樞密院事左散騎常侍李迪儒卒.

#高麗史22卷-世家22-高宗1-12-24-1225
壬午幸法王寺. 王見前遊馬將校鞍馬衣服鮮明大喜賜內帑布物.

#高麗史22卷-世家22-高宗1-12-25-1225
癸未樞密院使御史大夫李勣卒.

#高麗史22卷-世家22-高宗1-12-26-1225
甲申幸普濟寺.

#高麗史22卷-世家22-高宗1-12-27-1225
丙戌幸法雲寺.

#高麗史22卷-世家22-高宗1-12-28-1225
冬十月丙午飯僧三萬于毬庭.

#高麗史22卷-世家22-高宗1-12-29-1225
丁未儲祥奉元睦親含元四殿?延燒禁城廊?一百三十七*閒.

#高麗史22卷-世家22-高宗1-12-30-1225
戊申賜內侍將軍宋?紅?許帶之.

#高麗史22卷-世家22-高宗1-12-31-1225
癸丑築地倉于大倉以備火災可容二十餘萬斛.

#高麗史22卷-世家22-高宗1-12-32-1225
十一月辛巳太白經天.

#高麗史22卷-世家22-高宗1-12-33-1225
十二月辛亥以鄭通輔判樞密院事吏部尙書; 崔正?簽書樞密院事御史大夫.

#高麗史22卷-世家22-高宗1-13-01-1226
○(丙戌)十三年春正月丁丑幸法王寺.

#高麗史22卷-世家22-高宗1-13-02-1226
癸未地震.

#高麗史22卷-世家22-高宗1-13-03-1226
倭寇慶尙道沿海州郡巨濟縣令陳龍甲以舟師戰于沙島斬二級賊夜遁.

#高麗史22卷-世家22-高宗1-13-04-1226
二月辛卯幸乾聖寺.

#高麗史22卷-世家22-高宗1-13-05-1226
三月丙寅?知政事致仕鄭邦輔卒.

#高麗史22卷-世家22-高宗1-13-06-1226
夏四月己丑以年荒罷一切土木之役.

#高麗史22卷-世家22-高宗1-13-07-1226
癸丑賜吳乂等及第.

#高麗史22卷-世家22-高宗1-13-08-1226
五月庚申西京人趙永綏與石俊金大志金光永等謀殺四都領及郞將黃勝龍東方林奪其兵將犯京城前隊正金國仁知其謀以告留守陳湜卽發兵悉捕斬之夷其族拜國仁爲校尉.

#高麗史22卷-世家22-高宗1-13-09-1226
六月甲申朔王如奉恩寺.

#高麗史22卷-世家22-高宗1-13-10-1226
倭寇金州.

#高麗史22卷-世家22-高宗1-13-11-1226
是月旱.

#高麗史22卷-世家22-高宗1-13-12-1226
秋八月庚子樞密院使文漢卿卒.

#高麗史22卷-世家22-高宗1-13-13-1226
戊申移御平峯宮.

#高麗史22卷-世家22-高宗1-13-14-1226
冬十月己丑地震屋瓦皆墜乙未又震.

#高麗史22卷-世家22-高宗1-13-15-1226
戊戌幸乾聖寺.

#高麗史22卷-世家22-高宗1-13-16-1226
十一月乙丑設八關會幸法王寺.

#高麗史22卷-世家22-高宗1-13-17-1226
十二月癸卯以貢天源爲樞密院使; 柳彦琛同知樞密院事左散騎常侍; 崔宗俊崔正??爲同知樞密院事; 丁公壽爲樞密院副使尙書右僕射.

#高麗史22卷-世家22-高宗1-14-01-1227
○(丁亥)十四年春正月戊午立太子府遣門下侍中李延壽?知政事金就礪賜冊印.

#高麗史22卷-世家22-高宗1-14-02-1227
庚辰幸法王寺.

#高麗史22卷-世家22-高宗1-14-03-1227
二月庚寅地大震癸卯亦如之.

#高麗史22卷-世家22-高宗1-14-04-1227
三月乙卯崔瑀遷前王于喬桐.

#高麗史22卷-世家22-高宗1-14-05-1227
夏四月庚辰朔親設金經道場于宣慶殿以禳天變.

#高麗史22卷-世家22-高宗1-14-06-1227
己丑幸外帝釋院.

#高麗史22卷-世家22-高宗1-14-07-1227
甲午幸賢聖寺.

#高麗史22卷-世家22-高宗1-14-08-1227
倭寇金州防護別監盧旦發兵捕賊船二?斬三十餘級且獻所獲兵仗.

#高麗史22卷-世家22-高宗1-14-09-1227
五月庚戌倭寇熊神縣別將鄭金億等潛伏山*閒突出斬七級賊遁.

#高麗史22卷-世家22-高宗1-14-10-1227
乙丑雨雹.

#高麗史22卷-世家22-高宗1-14-11-1227
日本國寄書謝賊船寇邊之罪仍請修好互市.

#高麗史22卷-世家22-高宗1-14-12-1227
閏月己卯朔王如奉恩寺.

#高麗史22卷-世家22-高宗1-14-13-1227
丙午太白晝見.

#高麗史22卷-世家22-高宗1-14-14-1227
六月戊申朔日官奏: “日食雨不見.”

#高麗史22卷-世家22-高宗1-14-15-1227
秋七月癸未?知政事史洪紀卒輟朝三日.

#高麗史22卷-世家22-高宗1-14-16-1227
壬寅太白經天累旬乃滅.

#高麗史22卷-世家22-高宗1-14-17-1227
八月辛亥太子坐寶文閣始講孝經.

#高麗史22卷-世家22-高宗1-14-18-1227
乙丑幸王輪寺.

#高麗史22卷-世家22-高宗1-14-19-1227
丙寅太子出麗正宮試選侍學公子給使六韻詩取兪恂等四人四韻詩丁偉等四人絶句李紹等四人.

#高麗史22卷-世家22-高宗1-14-20-1227
己巳幸乾聖寺.

#高麗史22卷-世家22-高宗1-14-21-1227
親設消災道場于宣慶殿以禳天變.

#高麗史22卷-世家22-高宗1-14-22-1227
乙亥幸普濟寺.

#高麗史22卷-世家22-高宗1-14-23-1227
九月庚辰監修國史平章事崔甫淳修撰官金良鏡任景肅兪升旦等撰明宗實錄藏於史館又以一本藏於海印寺.

#高麗史22卷-世家22-高宗1-14-24-1227
壬午東界兵馬使奏: “東眞寇定長二州.” 遣右軍兵馬使上將軍趙廉卿知兵馬事大將軍金升俊中軍兵馬使樞密院使丁公壽知兵馬事金良鏡後軍兵馬使上將軍丁純祐知兵馬事大將軍金之成率三軍禦之.

#高麗史22卷-世家22-高宗1-14-25-1227
乙酉謁景靈殿.

#高麗史22卷-世家22-高宗1-14-26-1227
辛丑親設消災道場于宣慶殿以禳天變.

#高麗史22卷-世家22-高宗1-14-27-1227
丙午親設無能勝道場于修文殿以壓兵.

#高麗史22卷-世家22-高宗1-14-28-1227
冬十月庚戌幸外帝釋院命宰樞設醮于天皇堂以祈兵捷.

#高麗史22卷-世家22-高宗1-14-29-1227
癸丑又設無能勝道場于宣慶殿.

#高麗史22卷-世家22-高宗1-14-30-1227
己未三軍自安邊府直指賊屯所宜州甲子賊挑戰我軍敗績.

#高麗史22卷-世家22-高宗1-14-31-1227
十一月己丑以郞將金利生爲紫門指諭利生嘗領北界兵夜入和州城與城中人幷力固守又出奇兵斬敵無慮千百. 以功受是職.

#高麗史22卷-世家22-高宗1-14-32-1227
癸巳以前樞密院使金仲龜爲西京留守. 仲龜公忠節儉所至有聲命下朝野皆喜.

#高麗史22卷-世家22-高宗1-14-33-1227
貶丁公壽爲南京留守趙廉卿爲溟州副使流丁純祐于白翎島以不能禦賊也.

#高麗史22卷-世家22-高宗1-14-34-1227
十二月乙丑御史臺禁閭里養??鷹?以有職者廢公務無職者起爭訟也.

#高麗史22卷-世家22-高宗1-14-35-1227
辛未以文惟弼?知政事判禮部事; 貢天源知門下省事吏部尙書; 柳彦琛爲樞密院使禮部尙書; 崔宗俊知樞密院事左散騎常侍; 崔正?爲樞密院使; 崔正華同知樞密院事戶部尙書; 李元?奇?金之成?爲樞密院副使; 陳湜爲右僕射翰林學士; 史光補爲兵部尙書; 金叔龍爲樞密院左承宣工部尙書知吏部事; 鄭?爲戶部尙書; 李仲敏爲刑部尙書; 崔宗藩爲樞密院左副承宣; 李?爲右承宣; 李奎報判衛尉事知制誥; 庾敬玄爲尙書右丞知御史臺事; 白敦賁試秘書監左諫議大夫.

#高麗史22卷-世家22-高宗1-14-36-1227
乙亥門下侍中李延壽卒.

#高麗史22卷-世家22-高宗1-14-37-1227
是歲遣及第朴寅聘于日本時倭賊侵掠州縣國家患之遣寅*?{齎}牒諭以歷世和好不宜來侵日本推檢賊倭誅之. 侵掠稍息.

#高麗史22卷-世家22-高宗1-15-01-1228
○(戊子)十五年春正月丙子朔地震.

#高麗史22卷-世家22-高宗1-15-02-1228
癸未以判將作監事金弁爲東北面兵馬使; 大將軍太集成爲西北面兵馬使.

#高麗史22卷-世家22-高宗1-15-03-1228
戊戌幸法王寺.

#高麗史22卷-世家22-高宗1-15-04-1228
己亥醮三淸于宣慶殿以禳地震.

#高麗史22卷-世家22-高宗1-15-05-1228
癸卯設消災道場于修文殿.

#高麗史22卷-世家22-高宗1-15-06-1228
二月戊午燃燈王如奉恩寺.

#高麗史22卷-世家22-高宗1-15-07-1228
乙丑幸王輪寺.

#高麗史22卷-世家22-高宗1-15-08-1228
三月甲戌朔幸普濟寺.

#高麗史22卷-世家22-高宗1-15-09-1228
乙酉幸乾聖寺.

#高麗史22卷-世家22-高宗1-15-10-1228
己丑懷音鎭都領希幹捕西京謀叛者來告. 賜綵帛四十匹廐馬一匹.

#高麗史22卷-世家22-高宗1-15-11-1228
辛卯幸外帝釋院.

#高麗史22卷-世家22-高宗1-15-12-1228
戊戌賜李敦等及第.

#高麗史22卷-世家22-高宗1-15-13-1228
夏四月壬戌親設消災道場于宣慶殿.

#高麗史22卷-世家22-高宗1-15-14-1228
五月辛丑北界兵馬使馳報: “境上有賊變又蝗害稼.” 王分遣內侍禱于中外神祠又設般若道場于宣慶殿二七日.

#高麗史22卷-世家22-高宗1-15-15-1228
六月壬寅朔王如奉恩寺.

#高麗史22卷-世家22-高宗1-15-16-1228
戊申親醮元辰于修文殿.

#高麗史22卷-世家22-高宗1-15-17-1228
壬子東眞矛克王奴卑司曆高隣幹?哥來投.

#高麗史22卷-世家22-高宗1-15-18-1228
壬戌親設仁王道場于宣慶殿. 以禳狄兵.

#高麗史22卷-世家22-高宗1-15-19-1228
戊辰掌牲署囚徒中有一女美姿色署吏當直夕欲奸之. 其女固拒曰: “我亦隊正妻也肯從他乎?” 吏劫之囚於猪廐. 衆猪爭?其女*?呼甚急吏以爲詐置而不救. 比明視之唯骨在焉.

#高麗史22卷-世家22-高宗1-15-20-1228
秋七月乙未移御延慶宮.

#高麗史22卷-世家22-高宗1-15-21-1228
庚子東北面兵馬使報: “東眞兵千餘人來屯長平鎭.” 議遣三軍以禦之尋聞賊退竟不行.

#高麗史22卷-世家22-高宗1-15-22-1228
八月丙辰詔曰: “東眞潛據近地數寇邊鄙. 出軍追討卽輒遁去?軍之還復入窺?制禦之術安在? 書曰: ‘謀及卿士’ 宜爾文武四品臺省六品以上各以長策條上.”

#高麗史22卷-世家22-高宗1-15-23-1228
辛酉親設消災道場于延慶宮.

#高麗史22卷-世家22-高宗1-15-24-1228
九月壬申幸王輪寺.

#高麗史22卷-世家22-高宗1-15-25-1228
親設佛頂道場于修文殿.

#高麗史22卷-世家22-高宗1-15-26-1228
己丑幸普濟寺.

#高麗史22卷-世家22-高宗1-15-27-1228
辛卯幸乾聖寺.

#高麗史22卷-世家22-高宗1-15-28-1228
乙未幸妙通寺.

#高麗史22卷-世家22-高宗1-15-29-1228
丙申淸塞鎭戶長妄作童謠欲與龍州謀叛. 兵馬使蔡松年按誅之.

#高麗史22卷-世家22-高宗1-15-30-1228
冬十月戊申幸外帝釋院.

#高麗史22卷-世家22-高宗1-15-31-1228
辛亥親設消災道場于宣慶殿.

#高麗史22卷-世家22-高宗1-15-32-1228
辛酉飯僧三萬.

#高麗史22卷-世家22-高宗1-15-33-1228
己巳太白晝見經天.

#高麗史22卷-世家22-高宗1-15-34-1228
十一月辛未朔地震.

#高麗史22卷-世家22-高宗1-15-35-1228
癸未設八關會幸法王寺.

#高麗史22卷-世家22-高宗1-15-36-1228
辛卯知門下省事文惟弼卒輟朝三日.

#高麗史22卷-世家22-高宗1-15-37-1228
乙未還御本闕.

#高麗史22卷-世家22-高宗1-15-38-1228
十二月庚子朔日食.

#高麗史22卷-世家22-高宗1-15-39-1228
癸卯平章事王珪卒.

#高麗史22卷-世家22-高宗1-15-40-1228
甲子命樞密院副使李允?奉御衣帶移安于白岳假闕.

#高麗史22卷-世家22-高宗1-15-41-1228
戊辰崔甫淳加守太師判吏部事; 金就礪守太尉中書侍郞平章事判兵部事; 貢天源崔正???知政事; 崔宗俊知門下省事吏部尙書; 金仲龜知樞密院事; 奇?同知樞密院事; 陳湜爲樞密院副使御史大夫; 史光補兪升旦?爲樞密院副使左右散騎常侍; 洪斯胤爲尙書右僕射; 崔正華爲樞密院使仍令致仕; 朴世通爲兵部尙書; 趙廉卿爲禮部尙書; 金叔龍爲樞密院知奏事; 金良鏡爲刑部尙書翰林學士; 金承俊試戶部尙書; 崔宗藩爲左承宣; 李?爲左副承宣; 崔林壽試秘書監左諫議大夫.

#高麗史22卷-世家22-高宗1-16-01-1229
○(己丑)十六年春正月辛未平章事崔甫淳卒.

#高麗史22卷-世家22-高宗1-16-02-1229
辛卯幸法王寺.

#高麗史22卷-世家22-高宗1-16-03-1229
二月丙午設消災道場于宣慶殿.

#高麗史22卷-世家22-高宗1-16-04-1229
壬子東北面兵馬使報: “東眞人到咸州請和.” 親遣式目錄事盧演往聽約*?{束}.

#高麗史22卷-世家22-高宗1-16-05-1229
癸丑燃燈王如奉恩寺.

#高麗史22卷-世家22-高宗1-16-06-1229
乙丑宋商都綱金仁美等二人偕濟州飄風民梁用才等二十八人來.

#高麗史22卷-世家22-高宗1-16-07-1229
三月庚午幸乾聖寺.

#高麗史22卷-世家22-高宗1-16-08-1229
己丑幸外帝釋院.

#高麗史22卷-世家22-高宗1-16-09-1229
庚寅幸普濟寺.

#高麗史22卷-世家22-高宗1-16-10-1229
甲午幸妙通寺.

#高麗史22卷-世家22-高宗1-16-11-1229
夏四月辛亥以旱雩.

#高麗史22卷-世家22-高宗1-16-12-1229
五月甲戌盧演還自東北面. 時東界赴防將軍金仲溫訴演怯懦不與東眞約*?{束}崔瑀怒囚演于街衢所以前巨濟縣令陳龍甲爲長平鎭將約束東眞.

#高麗史22卷-世家22-高宗1-16-13-1229
詔曰: “農事方殷驕陽爲?. 良由政刑之失朕甚懼焉其二罪以下流配人量移囚徒?原.”

#高麗史22卷-世家22-高宗1-16-14-1229
戊寅東眞寇和州掠牛馬人口陳龍甲遣人諭之皆棄去.

#高麗史22卷-世家22-高宗1-16-15-1229
戊子禱雨.

#高麗史22卷-世家22-高宗1-16-16-1229
乙未幸賢聖寺祈雨.

#高麗史22卷-世家22-高宗1-16-17-1229
六月戊戌王如奉恩寺.

#高麗史22卷-世家22-高宗1-16-18-1229
辛亥王受菩薩戒于內殿.

#高麗史22卷-世家22-高宗1-16-19-1229
北邊人前別將銳爵反覆多詐. 犯罪曾配和州. 自言知東眞道路夷險遠近東北面兵馬使崔宗梓信之遣爵等三人入東眞國聽探消息. 爵與東眞言我國欲與和好東眞亦信其言遣還爵一行人待報. 國家猶豫不報東眞以爵行詐斬之.

#高麗史22卷-世家22-高宗1-16-20-1229
秋七月壬辰兩府會崔瑀家議備禦東眞之策.

#高麗史22卷-世家22-高宗1-16-21-1229
八月甲辰尙書左僕射致仕庾資諒卒.

#高麗史22卷-世家22-高宗1-16-22-1229
庚戌有司劾崔宗梓擅遣銳爵于東眞以生邊?左遷梁州副使.

#高麗史22卷-世家22-高宗1-16-23-1229
乙卯幸王輪寺.

#高麗史22卷-世家22-高宗1-16-24-1229
癸亥東眞四十人托言追溫迪罕至和州.

#高麗史22卷-世家22-高宗1-16-25-1229
甲子幸普濟寺.

#高麗史22卷-世家22-高宗1-16-26-1229
九月戊辰平章事致仕崔洪胤卒輟朝三日.

#高麗史22卷-世家22-高宗1-16-27-1229
丙戌幸乾聖寺.

#高麗史22卷-世家22-高宗1-16-28-1229
己丑幸法雲寺.

#高麗史22卷-世家22-高宗1-16-29-1229
甲午幸賢聖寺.

#高麗史22卷-世家22-高宗1-16-30-1229
冬十一月丁丑設八關會幸法王寺.

#高麗史22卷-世家22-高宗1-17-01-1230
○(庚寅)十七年春正月庚午設消災道場于內殿七日.

#高麗史22卷-世家22-高宗1-17-02-1230
甲申幸法王寺.

#高麗史22卷-世家22-高宗1-17-03-1230
以車倜爲樞密院副使御史大夫.

#高麗史22卷-世家22-高宗1-17-04-1230
庚寅門下侍郞平章事琴儀卒.

#高麗史22卷-世家22-高宗1-17-05-1230
辛卯幸王輪寺.

#高麗史22卷-世家22-高宗1-17-06-1230
是月大饑道?相望.

#高麗史22卷-世家22-高宗1-17-07-1230
二月丙申幸乾聖寺.

#高麗史22卷-世家22-高宗1-17-08-1230
丁卯燃燈王如奉恩寺.

#高麗史22卷-世家22-高宗1-17-09-1230
乙卯幸普濟寺.

#高麗史22卷-世家22-高宗1-17-10-1230
閏月辛未幸妙通寺.

#高麗史22卷-世家22-高宗1-17-11-1230
己卯幸賢聖寺.

#高麗史22卷-世家22-高宗1-17-12-1230
乙酉幸外帝釋院.

#高麗史22卷-世家22-高宗1-17-13-1230
三月己酉親設消災道場于宣慶殿.

#高麗史22卷-世家22-高宗1-17-14-1230
丁巳賜田慶等及第.

#高麗史22卷-世家22-高宗1-17-15-1230
夏四月壬戌朔日食.

#高麗史22卷-世家22-高宗1-17-16-1230
甲戌以星變親設消災道場于宣慶殿以*?{禳}之.

#高麗史22卷-世家22-高宗1-17-17-1230
五月甲寅盜竊*大廟九室累世所上玉冊緣飾白金.

#高麗史22卷-世家22-高宗1-17-18-1230
乙卯以旱再雩.

#高麗史22卷-世家22-高宗1-17-19-1230
六月壬戌王如奉恩寺.

#高麗史22卷-世家22-高宗1-17-20-1230
秋九月戊申幸妙通寺. 駕至寺門外馬驚墮地. 知御史臺事王猷以牽龍行首扈駕不謹下獄御史大夫車倜但劾罷牽龍二人.

世家卷第二十二.


#高麗史23卷-世家23-00-00-00-0000
世家卷第二十三. 高麗史二十三.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史23卷-世家23-高宗2-00-00-0000
高宗二.

#高麗史23卷-世家23-高宗2-18-01-1231
○(辛卯)十八年夏四月旱.

#高麗史23卷-世家23-高宗2-18-02-1231
五月丙戌朔以久旱赦中外罪囚.

#高麗史23卷-世家23-高宗2-18-03-1231
戊子再雩.

#高麗史23卷-世家23-高宗2-18-04-1231
六月丙辰朔王如奉恩寺.

#高麗史23卷-世家23-高宗2-18-05-1231
秋八月丙子幸王輪寺.

#高麗史23卷-世家23-高宗2-18-06-1231
壬午蒙古元帥撒禮塔圍咸新鎭屠鐵州.

#高麗史23卷-世家23-高宗2-18-07-1231
九月乙酉宰相會崔瑀第議出三軍以禦蒙兵以大將軍蔡松年爲北界兵馬使又徵諸道兵.

#高麗史23卷-世家23-高宗2-18-08-1231
丙戌蒙兵圍龜州城不克而退.

#高麗史23卷-世家23-高宗2-18-09-1231
壬辰三軍啓行.

#高麗史23卷-世家23-高宗2-18-10-1231
癸巳蒙兵攻西京城不克.

#高麗史23卷-世家23-高宗2-18-11-1231
丁酉蒙兵至黃鳳州二州守率民入保鐵島.

#高麗史23卷-世家23-高宗2-18-12-1231
癸卯北界馳報蒙兵圍龍州城中請降副使魏?被擄.

#高麗史23卷-世家23-高宗2-18-13-1231
壬子蒙兵陷宣郭二州.

#高麗史23卷-世家23-高宗2-18-14-1231
冬十月癸丑朔蒙古二人持牒至平州州卽囚之以聞朝議紛?或云可殺或云當問其由乃遣殿中侍御史金孝印往問其牒云: “我兵初至咸新鎭迎降者皆不殺汝國若不下我終不返降則當向東眞去矣.”

#高麗史23卷-世家23-高宗2-18-15-1231
壬戌地震.

#高麗史23卷-世家23-高宗2-18-16-1231
壬申郞將池義深押平州所囚蒙古二人到京一是蒙古人一是女眞人自此國家始信蒙古兵也.

#高麗史23卷-世家23-高宗2-18-17-1231
蒙兵攻龜州破城廊二百餘*閒州人隨卽修築以守.

#高麗史23卷-世家23-高宗2-18-18-1231
癸酉蒙兵領諸城降卒圍城樹砲於新西門要害處凡二十八所以攻之又破毁城廊五十*閒越入交戰州人殊死戰大敗之是日三軍屯安北城蒙兵至城下挑戰三軍不欲出戰後軍陣主太集成强之三軍出陣于城外陣主知兵馬等皆不出登城望之集成亦還入城三軍乃與戰蒙兵皆下馬分隊成列有騎兵突擊我右軍矢下如雨右軍亂中軍救之亦亂爭入城蒙兵乘勝逐之殺傷過半將軍李彦文鄭雄右軍判官蔡識等死之.

#高麗史23卷-世家23-高宗2-18-19-1231
甲戌親飯僧三萬凡三日.

#高麗史23卷-世家23-高宗2-18-20-1231
辛巳東界和州馳報: “東眞兵寇和州擄宣德都領而去.”

#高麗史23卷-世家23-高宗2-18-21-1231
十一月丁亥門下侍中致仕李抗卒.

#高麗史23卷-世家23-高宗2-18-22-1231
癸巳北界分臺御史閔曦還奏: “曦與兵馬判官員外郞崔桂年承三軍指揮往?蒙兵有一元帥自稱權皇帝名撒禮塔坐氈廬飾以錦繡列婦人左右乃曰: ‘汝國能固守則固守能投拜則投拜能對戰則對戰速決了也. 汝職爲何?’ 對曰: ‘分臺官人.’ 曰: ‘汝是小官人大官人速來降.’”

#高麗史23卷-世家23-高宗2-18-23-1231
甲辰加發五軍兵馬以禦蒙兵.

#高麗史23卷-世家23-高宗2-18-24-1231
蒙兵以平州囚其持牒者欲先滅之庚戌夜未明突入城中殺州官屠其城盡燒人戶?犬一空.

#高麗史23卷-世家23-高宗2-18-25-1231
辛亥蒙兵自平州來屯宣義門外蒲桃元帥屯金郊迪巨元帥屯吾山唐古元帥屯蒲里前鋒到禮成江焚燒廬舍殺掠人民不可勝計京城驚擾洶洶.

#高麗史23卷-世家23-高宗2-18-26-1231
十二月壬子朔蒙兵分屯京城四門外且攻興王寺遣御史閔曦?之結和親翼日曦又往蒙古屯所偕蒙使二人下節二十人以來命知閣門事崔珙爲接伴使備儀仗出迎宣義門外入宣恩館時撒禮塔屯安北都護府亦遣使者三人來諭講和翼日詣闕王下大觀殿庭北面以迎蒙使止之王乃南面拜訖蒙使毛衣冠佩弓劒我朝贈紫羅衫束帶令更衣蒙使不從只表着之王宴慰之蒙使獻王文牒一道牒曰: “天底氣力天道將來底言語所得不秋底人有眼?了有手沒了有脚子*??{?}了聖旨差撒里打火里赤軍去者問?每待投拜待?殺. 鼠兒年黑契丹?每高麗國裏討虜時節?每*??當不得了去也阿每差得?刺何稱兩介引得軍來把黑契丹都殺了?每不殺了阿每來若阿每不將黑契丹了?每不早了那是?使臣禾利一女? 根底不拜來那是?投了呵? 差使臣瓜古與?每根底不行打來那什?瓜古與沒了? 使臣覓瓜古與來?每使弓箭將覓來底人射得回去了那上頭管是?每底將瓜古與殺了也阿每覓問當來也皇帝聖旨道若?每待?交阿每一處?相殺住到老者若還要投呵依前一*반投了者去若?每民戶根底的愛惜依前一*반投拜來下去底使臣怏怏地交回來者若要?殺?識者皇帝大國土裏達達每將四向周圍國土都收了不投底國土都收了?每不聽得來投去了底人都一處行打?每不聽得來阿每將劫*호?每底寄不及都收撫了聽?每根底來. 高麗國王?每底民戶裏投拜了的人依舊住坐不投拜底人戶殺有虎兒年投投拜了?每不?一家來那什?使去底使臣是阿土.”

#高麗史23卷-世家23-高宗2-18-27-1231
乙卯以金酒器大小盞盤各一副銀甁水獺皮衣紬紵布等物贈送于三元帥又贈使者有差.

#高麗史23卷-世家23-高宗2-18-28-1231
丙辰遣淮安公?以土物遺撒禮塔.

#高麗史23卷-世家23-高宗2-18-29-1231
丁巳蒙兵向廣忠淸州所過無不殘滅.

#高麗史23卷-世家23-高宗2-18-30-1231
辛酉蒙使八人來求鷹?.

#高麗史23卷-世家23-高宗2-18-31-1231
壬戌宴蒙使于內殿丁卯遣人遺唐古迪巨及撒禮塔之子銀各五斤紵布十匹?布二千匹馬?馬纓等物.

#高麗史23卷-世家23-高宗2-18-32-1231
甲戌將軍趙叔昌與撒禮塔所遣蒙使九人持牒來牒曰: “蒙古大朝國皇帝聖旨專命撒里打火里赤統領大軍前去高麗國問當如何殺了着古與使臣乎欽奉聖旨我使底稍馬去使臣到投拜了使臣令公將進底物件應生交送這些箇與物將來底物去我*??沒一箇中底物布子與來子?我要底好金銀好珠子水獺皮鵝嵐好衣服與來?道足但言者不違?與金銀衣服多合二萬匹馬*?{馱}來者小合一萬匹馬*?{馱}來者我底大軍離家多日穿將來底衣服都壞了也. 一百萬軍人衣服?斟酌與來者除別進外眞紫羅一萬匹?進呈將來底?將來底水獺二百三十箇好?與紫箇來如今交上好水獺皮二萬箇與來者?底官馬裏選鍊一萬箇匹大馬一萬匹小馬與來者王孫男*해兒一千底公主大王每等郡主進呈皇帝者外大官人母女*해兒亦與來者?底太子將領大王令子幷大官人男*해兒要一千箇女*해兒亦是一千箇進呈皇帝做?也者?這公事疾忙句當了合?已後早了?底里地里穩便快和也這事不了合?長日睡合憂者有我使臣呼喚稍馬軍去我要底物件疾忙交來軍也疾來遲交來持我軍馬遲來爲?高麗民戶將打得莫多少物件百端拜告郡裏足得?受惜?也民戶我這裏飜取要金銀財物?道骨肉出力這飜語異侯異侯休忘了者據國王好好底投拜上頭使得使臣交道與我手軍去爲?底百姓上休交相殺如此道得去也交他舊日自在行路通泰者依上知之.” 使云: “底使臣二人烏魯土只賓木入都護三軍陣主詣降權皇帝所.”

#高麗史23卷-世家23-高宗2-18-33-1231
乙亥宴蒙使于內殿.

#高麗史23卷-世家23-高宗2-18-34-1231
丁丑以滿鏤鳳盖酒子臺盞各一副細紵布二匹?馬一匹銀鍍金粧鞍橋子滿繡?遺唐古元帥.

#高麗史23卷-世家23-高宗2-18-35-1231
庚辰蒙古使*?{齎}國?黃金七十斤白金一千三百斤?衣一千領馬百七十匹而還遣將軍曹時著以黃金十二斤八兩多般金酒器重七斤白銀二十九斤多般銀酒食器重四百三十七斤銀甁一百十六口紗羅錦繡衣十六紫紗?子二銀鍍金腰帶二及紬布?衣二千獺皮七十五領金飾鞍子具馬一匹散馬一百五十匹遺撒禮塔又以金四十九斤五兩銀三百四十一斤銀酒器重一千八十斤銀甁一百二十口細紵布三百匹獺皮一百六十四領綾紗?衣鞍馬等物分贈妻子及麾下將佐十四官人以趙叔昌拜大將軍偕行寄蒙使上皇帝表曰: “伏念臣曾荷大邦之救危完我社稷切期永世以爲好至于子孫寧有二心敢孤厚惠伏承下詔深?中懷事或可陳情何有匿其着古與殺了底事實隣寇之攸作想聖智之易明彼所經由亦堪證驗其再來人使着箭事前此哥不愛僞作上國服樣屢犯邊鄙邊民久乃覺其非今春又値如此人等方驅逐之俄不見人物唯拾所棄毛衣帛冠鞍馬等事以帛冠之故雖知其僞尙疑之藏置縣官將俟大國來人辨其眞?今以此悉付上國大軍則無他之意於此可知也又阿土等縛紐事初不意結親之大國乃無故加暴於小邦擬寇賊之來侵出軍師而方戰忽有二人突入我軍癡軍士不甚考問捕送平州平州人恐其逋逸略加?杻申覆朝廷朝廷遣譯察視以其語頗類上國然後解械慰訊兼?衣物隨譯前去則初雖不明所致其實亦可恕之又哥不愛人戶於我國城子裏入居事此等人嘗與我國邊人迭相侵伐其爲寃?久矣邊民雖憂豈容?敵與之處耶? 事漸明矣言可飾乎? 其投拜事往前河稱?刺來時已曾投拜今因華使之來申講舊年之好伏望乾坤覆露日月照臨鞠實察情苟廓包荒之度竭誠盡力益修享上之儀.”

#高麗史23卷-世家23-高宗2-19-01-1232
○(壬辰)十九年春正月壬午蒙使來癸未宴于內殿.

#高麗史23卷-世家23-高宗2-19-02-1232
壬辰蒙兵還遣淮安公?首宰金就礪大將軍奇允肅慰送.

#高麗史23卷-世家23-高宗2-19-03-1232
丙申幸法王寺.

#高麗史23卷-世家23-高宗2-19-04-1232
忠州官奴作亂宰樞會崔瑀第議發兵州之判官庾洪翼請遣使撫諭卽以注書朴文秀前奉御金公鼎假屬內侍爲安撫別監以遣之.

#高麗史23卷-世家23-高宗2-19-05-1232
己亥以大將軍朴敦甫爲東北面兵馬使; 右諫議劉俊公爲西北面兵馬使; 崔林壽知西京留守.

#高麗史23卷-世家23-高宗2-19-06-1232
癸卯京城解嚴.

#高麗史23卷-世家23-高宗2-19-07-1232
丁未安撫別監朴文秀還自忠州金公鼎留州以待平定奴軍都領令史池光守僧牛本等赴京.

#高麗史23卷-世家23-高宗2-19-08-1232
二月壬子朔三軍班師留三領軍防戍.

#高麗史23卷-世家23-高宗2-19-09-1232
乙丑燃燈王如奉恩寺.

#高麗史23卷-世家23-高宗2-19-10-1232
戊辰淮安公?與蒙古使都旦上下節二十四人來.

#高麗史23卷-世家23-高宗2-19-11-1232
庚午幸王輪寺.

#高麗史23卷-世家23-高宗2-19-12-1232
辛未宰樞會典牧司議移都.

#高麗史23卷-世家23-高宗2-19-13-1232
壬申幸乾聖寺.

#高麗史23卷-世家23-高宗2-19-14-1232
丁丑王欲移御楊堤坊別宮都旦聞之曰: “我因都統高麗國事差使到此將入處大內.” 朝議難之閉廣化門命右承宣庾敬玄往諭止之遂邀宴都旦欲與王連坐又欲仍處于內詰之至夕然後乃赴宴還館.

#高麗史23卷-世家23-高宗2-19-15-1232
三月甲申都旦以館迎送判官郞中閔懷迪不能支對杖殺之.

#高麗史23卷-世家23-高宗2-19-16-1232
丙戌都旦又以館舍寥寂欲移*?{寓}人家贈金酒器一事紵布八十匹乃止. 都旦本契丹人性甚姦?往者請蒙兵到江東城滅其國兵者也.

#高麗史23卷-世家23-高宗2-19-17-1232
甲午幸賢聖寺.

#高麗史23卷-世家23-高宗2-19-18-1232
蒙使六人先還遣通事池義深錄事洪巨源等*?{齎}國?寄書于撒禮塔曰: “每來文字內所及諸般事圖踵後回報又閱淮安公?所蒙手簡稱: ‘?國選*?{揀}人戶赴開州館及宣城山脚底住坐種田.’ 竊思大國所以割與分地將使吾民耕食則其義在所欣感然我國每處人民牛畜物故損失者大?故這一國區區之地尙不勝耕墾忍使鞠爲茂草?於邈遠大國之境將部遣甚處人物使之耕種耶? 力所不堪理難强勉惟大度量之.”

#高麗史23卷-世家23-高宗2-19-19-1232
遣西京都領鄭應卿前靜州副使朴得芬押船三十?水手三千人發龍州浦赴蒙古從其請也.

#高麗史23卷-世家23-高宗2-19-20-1232
蒙古軍三十餘人復入境發宣州倉米三十石而去.

#高麗史23卷-世家23-高宗2-19-21-1232
夏四月壬戌遣上將軍趙叔昌侍御史薛愼如蒙古上表稱臣獻羅絹綾紬各十匹諸般金銀酒器???扇等物仍致書撒禮塔贈金銀器皿匹*?{段}獺皮?扇??以至麾下十六官亦有差其書曰: “前次所輸進皇帝物件內水獺皮一千領好底與來事我國於遮箇物前此未嘗有捕捉者自貴國徵求以後始以百計捕之亦未能多得故每次所輸貢賦艱於准備今所需索其數過多求之又難似未堪應副然旁搜四遐月集日儲猶未得盈數粗以九百七十七領輸進惟冀照悉又稱: ‘國王諸王公主郡主大官人童男五百箇童女五百箇*?{須}管送來’事如前書所載我國之法雖上之爲君者唯配得一箇嫡室更無?妾故王族之枝葉例未繁茂又以國之?小故臣僚之在列者亦未之師師而所娶不過一妻則所産或無或有有或不多人耳. 若皆發遣上國則誰其承襲王位及朝廷有司之職以奉事大國耶? 若貴國撫存弊邑使通好萬世請?省偏方?土所不得堪如此事*?{段}以示字小扶弱之義幸甚幸甚又稱: ‘諸般工匠遣送’事我國工匠自昔欠少又因饑饉疾疫亦多物故加以貴國兵馬經由大小城堡罹害被驅者不少自此耗散而莫有地著專業者故節次不得押遣應命?刺繡婦人本來無有此皆以實告之伏惟諒情哀察又於趙兵馬處所囑當義州民戶檢會物色事已曾行下其界兵馬委令根究則告以城守與民戶等乘?逃閃因風沒溺故便不得顯驗請照悉之. 其餘文字內所及一一承?又貴國還兵次所留下瘠馬每處搜集凡十五疋卽令收管牧養今此行李幷分去奉呈.”

#高麗史23卷-世家23-高宗2-19-22-1232
五月丁亥以旱再雩.

#高麗史23卷-世家23-高宗2-19-23-1232
辛丑賜文振等及第.

#高麗史23卷-世家23-高宗2-19-24-1232
宰樞會宣慶殿議禦蒙古.

#高麗史23卷-世家23-高宗2-19-25-1232
癸卯四品以上又會議皆曰: “城守拒敵.” 唯宰樞鄭畝太集成等曰: “宜徙都避亂.”

#高麗史23卷-世家23-高宗2-19-26-1232
己酉北界龍岡宣州蒙古達魯花赤四人來.

#高麗史23卷-世家23-高宗2-19-27-1232
六月庚戌朔王妃王氏薨.

#高麗史23卷-世家23-高宗2-19-28-1232
丁巳崔瑀遣人迎前王於紫燕島.

#高麗史23卷-世家23-高宗2-19-29-1232
辛酉葬王后.

#高麗史23卷-世家23-高宗2-19-30-1232
甲子校尉宋得昌自池義深行李逃來云: “義深到撒禮塔所撒禮塔怒曰‘前送文牒內事件何不辦來?’ 執送義深于帝所餘皆拘囚.”

#高麗史23卷-世家23-高宗2-19-31-1232
乙丑崔瑀脅王遷都江華.

#高麗史23卷-世家23-高宗2-19-32-1232
丙寅瑀發二領軍始營宮闕于江華.

#高麗史23卷-世家23-高宗2-19-33-1232
秋七月庚辰朔蒙古使九人來王迎詔于宣義門外留四日而還.

#高麗史23卷-世家23-高宗2-19-34-1232
命知門下省事金仲龜知樞密院事金仁鏡爲王京留守兵馬使以八領軍鎭守.

#高麗史23卷-世家23-高宗2-19-35-1232
壬午安南判官郭得星招撫白岳等處賊魁二十餘人來投.

#高麗史23卷-世家23-高宗2-19-36-1232
遣內侍尹復昌往北界諸城奪達魯花赤弓矢復昌到宣州達魯花赤射殺之.

#高麗史23卷-世家23-高宗2-19-37-1232
乙酉王發開京次于昇天府.

#高麗史23卷-世家23-高宗2-19-38-1232
丙戌入御江華客館.

#高麗史23卷-世家23-高宗2-19-39-1232
八月己酉朔西京巡撫使大將軍閔曦與司錄崔滋溫密使將校等謀殺達魯花赤西京人聞之曰: “如是則我京必如平州爲蒙兵所滅.” 遂叛. 壬戌執崔滋溫囚之留守崔林壽及判官分臺御史六曹員等皆逃竄于楮島.

#高麗史23卷-世家23-高宗2-19-40-1232
丙子?知政事兪升旦卒.

#高麗史23卷-世家23-高宗2-19-41-1232
九月*?蒙古官人書曰: “伏蒙幕府遠涉千里辱臨弊境首貽誨音欣感欣感但所詰數*?{段}事實非我國本意深以此爲恐敢布腹心惟冀大度矜之其所稱: ‘?者巧言語說得我出去後却行返變了入海裏住去不中的人宋立章許公才那兩箇來的說?走得來?每信那人言語呵返了也’事我國與上朝通好久矣頃有宋立章者來言上國將擧大兵來征弊邑. 其言有不可不信者百姓聞之驚駭*?{?}氣過半逃閃城邑爲之幾空盖雷霆一振天下同驚以是予亦不能無懼又慮些小遺民若一朝掃地皆逋則恐不得歲輸貢賦以永事大國因與不多殘口入?毒卑濕之地以求苟活耳寧有他心耶? 皇天后土實監之矣又稱: ‘達魯花赤交死則死留下來如今?每拿縛者’事右達魯花赤其在京邑者接遇甚謹略不?意大國豈不聞之耶? 又於列城委令厚對其*閒容或有不如國敎者予亦不能一一知之惟上國明考焉其拿縛上朝使人無有是理後可憑勘知之又稱: ‘?本心投拜出來迎我者本心不投拜軍馬出來與我?殺’者今聞大軍布露原野雖大國不諭之其在小國禮當親自迎?然弊邑之移于?深偏地本非上國所令而固不能無咎責故且恐且?未以時展謁耳. 其投拜之心一也豈有二哉? 且小國雖愚暗旣知畏服大國之義其嚮仰有年矣豈於今日乃生叛逆之心耶? 仰冀明鑑赦過字小撫存外藩實予之望也.”

#高麗史23卷-世家23-高宗2-19-42-1232
冬十一月*?蒙古沙打官人書曰: “前者大國以王不出交大官人出來爲諭小國如前書所載雖畏懼大國入處于此以勤仰之心有加無已故不敢違?嚴命已遣大官人某詣幕下方候寵*?而復以國王不出交崔令公出來事及之所諭踵至如此弊邑將若之何? 伏望幕下諒窮迫之情小示以寬以副傾企之望幸甚. 其所輸皇帝處國?則雖竭力盡誠勤於准備方小國之移徙也唯與不多人民倉卒入於水內所轉財物亦爲欠少故以微薄土物聊欲表誠耳今蒙鈞旨諭及更?所有小添前數奉進慙恐慙恐. 趙兵馬宋立章發遣事叔璋自上國回來次不幸値心腹之疾至*令{今}猶未安較故未卽發遣所謂宋立章者我國之遷移莫不因其言而其後我國兩*반使佐自上國還來言: ‘立章所言本非上國之意不可謂的實.’ 於是朝廷僉議以爲: ‘此人非特以浮說妄言動搖衆心亦使萬人逃閃至令一國大遷于此地罪不可赦.’ 遂捕送深?海島久矣今依來命已遣人卽其所將收拿發來者伏惟照悉.” 上皇帝陳情表曰: “下國有傾輸之懇膠漆益堅上朝加譴責之威雷霆忽震聞命怖悸失聲?呼伏念臣猥以庸資寄于荒服仰戴天臨之德擧國聊生篤馳星拱之心嚮風滋切夫何徵詰若此稠重力所不堪宜將誠告言如可復當以實陳其詔旨所及添助軍兵征討萬奴事?僻土是居弊邑本惟小國?大軍所過遺民能有幾人在者尙瘡痍之餘加之因饑疫而斃故莫助天兵之用無柰違帝命之嚴罪雖莫逃情亦可恕其親身朝覲事自聞繼統早合觀光?外臣榮覲於九天固所望也然藩位難虛於一日玆實恐焉其出人戶使撒禮塔見數事游舌所傳大兵將討在愚民而易惑擧恒産而多逃衆所同爲勢難固禁顧家戶蕭然如掃乃反爲茂草之場若君臣孑爾獨存懼未辨苞茅之貢庶收殘口永事大邦雖潛藏江海之*閒猶夢寐雲?之上實畏懼之所致冀聖明之不疑心苟一於始終地何論於彼此伏望存蓬艾之生?許全於一國奉山野之賦必不後於諸侯.” 又狀曰: “臣以一二所望事件已具表言之猶有鬱結於心未盡陳露者於表內不得備載申以狀陳布之弊邑本海外之小邦也自歷世以來必行事大之禮然後能保有其國家故頃嘗臣事于大金及金國鼎逸然後朝貢之禮始廢矣. 越丙子歲契丹大擧兵?入我境橫行肆暴至己卯我大國遣帥河稱?臘領兵來救一掃其類小國以蒙賜不?講投拜之禮遂向天盟告以萬世和好爲約因請歲進貢賦所便元帥曰: ‘道路甚梗?國必難於來往每年我國遣使佐不過十人其來也可*?{齎}持以去至則道必取萬奴之地境?以此爲驗.’ 其後使佐之來一如所約每我國輒付以國?禮物輸進闕下獨於甲申年使臣著古與不以萬奴之境而從婆速路來焉然依舊接遇甚謹又付以國?前去其後使价之來者稍至*閒闊小國竊怪其故*?{久}而聞之則于加下遮出中路殺了上件使臣所致也. 如此已後于加下僞作上國服樣入我北鄙殘敗三城萬奴亦攻破東鄙二城其服色亦如之自是踵來侵伐不絶又萬奴與上國使佐之向我國者?言‘高麗背?國愼勿前去.’ 使佐不聽且欲知眞僞遂便行李則先遣其麾下人僞爲我國服著及弓箭遂伏兵於兩國山谷之*閒潛候行李出射?*??因令伴行人報云: ‘高麗所作如此背逆明矣.’ 請停前去固令還焉然適有自萬奴麾下逃來王好非者細說其事故我國得知之. 無幾何聞大兵入境小國以通好之故殊不意上國之兵而久乃知之. 然莫識所以行兵之故帥府撒禮塔大官人移文言: ‘?國殺我使臣著古與及射東路使臣何也? 以此行兵問罪耳.’ 我國已曾知之縷細故具以實對之更行投拜之禮大國亦詳兩人所詐豁然大*?{寤}遂許班師矣. 方大軍之還國尋遣兩*반行李奉進國信禮物於皇帝闕下而君臣因相賀曰: ‘比來以道路不通阻修朝覲之禮大乖從前和好之本意常以此爲慮今旣遣使達誠則是固可賀而又大國常以于加下萬奴之罪歸于我我國無以自明懼代他人受誣而賴大軍親臨根究使上國之疑渙然如?釋則吾屬知免矣始可以寧心定慮一專於奉事上朝之日也.’ 未幾忽有宋立章者從池義深行李詣在上國逃來言: ‘大國將擧大兵來討已有約*?{束}.’ 百姓聞之驚駭顚蹶其逃閃者多矣俄又聞北界一二城逆民等妄諭其城達魯花赤殺戮平民又殺臣所遣內臣此人是候上國使佐値行李則迎到京師者也而乃殺之因以作亂聲言大國兵馬來也. 又聞上國使佐到義州令准備大船一千?待涉軍馬於是擧上下無不震悸其逃之者又過半矣逋戶殘廬歷歷相望鞠爲茂草見之不能無?然矣君臣竊自謀曰: ‘若遺民盡散則邦本空矣邦本空則其將與誰歲辦貢賦以事上朝耶? 不若?此時收合殘民餘衆入處山海之*閒粗以不?土物奉事上國不失藩臣之名上計也盖以心之所屬不關於地苟以一心事之想上國何必以此爲咎耶?’ 於是遂定計焉然則我國之遷徙于此不過此意耳寧有他心哉? 天地神明實鑑之矣不意大國以浮說所傳遣之以大兵臨?弊境凡所經由無老弱婦女皆殺之無赦故擧一國喪情失氣顚倒怖懼莫有聊生之意且君是天也父母也方殷憂大戚如此而不於天與父母而又於何處訴之耶伏望皇帝陛下推天地父母之慈諒小邦靡他之意?令大軍回轅返?永護小國則臣更努力竭誠歲輸土物用表丹?益祝皇帝千萬歲壽是臣之志也伏惟陛下小加憐焉.” 又*?撒禮塔書曰: “所諭皇帝處回去文字事一一祗?已具表章尋發遣使介前去伏惟照悉我國如前書所載雖畏懼大國入處山海之*閒其所以仰奉上朝尙爾一心以是今聞大軍之入境卽遣使佐謹行迎問之禮繼蒙辱?*釣{鈞}旨申遣使人*?{齎}不?酒果禮物勞問左右則小國之無他亦於此可知也苟以一心事之不關地之彼此冀幕府不必以遷徙爲咎待之如舊則實小國萬世之福也所遣詣皇帝處一行使人先就幕下聽取處分其使人之進退行止禍福生死皆在幕府之掌握伏望曲加扶護善爲指揮兼差幕下使人道達於皇帝闕下永護小邦則予亦敢不感至銘骨耶其大官人投拜事小國業已畏懼入此幽僻之中則雖大官人心志耗喪日益以拙月益以鈍未遽?造左右聽命?惶顚倒罔知所裁惟大度寬之.”

#高麗史23卷-世家23-高宗2-19-43-1232
十二月寄蒙古大官人書曰: “今月某日我國使介至伏聞帥府新統大軍始開蓮幕未及旬朔先聲大震凡列國之人莫不拭目改觀庶幾蒙被德蔭者皆是?若區區弊邑其欣躍之心倍萬常倫也兼蒙*釣{鈞}慈憫我國兩*반行李之久淹者今悉放遣此亦銘感罔極言所不旣也所諭予及崔令公之出來事如前上舊帥府書所陳我等旣畏懼大國入此山海之*閒則其於出覲日益滋怯所以難之耳傾仰之心一也寧有他哉伏惟閣下諒情而寬之兼所諭趙兵馬發遣事其寢疾至今猶未佳裕故未卽依敎不然叔璋之往來上國慣矣豈今憚其行哉宋立章者前已承舊帥府所及其時卽差人就所配海島收拿發來待之久矣然以此時風水甚惡邈無消息故未卽捉遣惶恐惶恐前所遣詣大皇帝處我國使佐之進退專在閣下之指揮伏望善爲之辭道達於皇帝闕下幸甚.” *?大官人書曰: “今月某日忽奉來敎備詳鈞候動止萬順欣喜倍常但所稱皇帝處回去文字事邇來久未審皇帝聖體何似禮宜?問起居?復蒙幕府所諭如此予亦豈不思奉*?天子之休命耶然年前大軍之辱臨弊邑也我國累次所遣使佐及其負擔下卒輒蒙鈞慈遂旋回遣前來故使者之往來絡繹略無疑懼於心者是幕府所鑑知也今聞前所遣皇帝處兩*반使人被寵命將還適値大軍之方戾弊境反見勒留未還又小國聞大軍入境卽發遣使介謹行迎?之禮而其使人及負擔禮物人卒至今未蒙放遣回來愚聞古者兵交使在其*閒今則異於是兵交非所意也小國聞大兵之臨境猶不敢稽遲粗以不?信餉勞問行李之勤而反被拘留其在國人愚惑之心得不疑且懼哉然則其遣以大官人奉書于皇帝闕下愈所疑懼也伏惟諒之.”

#高麗史23卷-世家23-高宗2-19-44-1232
撒禮塔攻處仁城有一僧避兵在城中射殺之.

#高麗史23卷-世家23-高宗2-19-45-1232
*?東眞書曰: “夫所謂蒙古者猜忍莫甚雖和之不足以信之則我朝之與好非必出於本意然如前書所通越己卯歲於江東城勢有不得已因有和好之約. 是以年前其軍馬之來也彼雖背盟棄信肆虐如此我朝以謂寧使曲在彼耳庶不欲效尤故遂接遇如初以禮遣之今國朝雖遷徙都邑當其軍馬之來則猶待之彌篤而彼尙略不顧此意橫行遠近外境殘暴寇掠與昔尤甚由是四方州郡莫不?城堅守或阻水自固以觀其變而彼益有呑啖之志以圖攻取則其在列郡豈必拘國之指揮與交包禍之人自速養虎被?之患耶於是非特入守而已或往往有因民之不忍出與之戰殺獲官人士卒不爲不多矣至今年十二月十六日水州屬邑處仁部曲之小城方與對戰射中魁帥撒禮塔殺之?虜亦多餘衆潰散. 自是*?{?}氣不得安止似已回軍前去然不以一時鳩集而歸或先行或落後欲東欲北故不可指定日期又莫知向甚處去也請貴國密令偵諜可也.”

#高麗史23卷-世家23-高宗2-19-46-1232
是年移葬世祖*大祖{太祖}二梓宮于新都.

#高麗史23卷-世家23-高宗2-20-01-1233
○(癸巳)二十年春三月遣司諫崔璘奉表如金路梗未至而還.

#高麗史23卷-世家23-高宗2-20-02-1233
夏四月蒙古詔曰: “自平契丹賊殺?刺之後未嘗遣一介赴闕罪一也命使*?{齎}訓言省諭輒敢射回罪二也爾等謀害著古與乃稱萬奴民戶殺之罪三也命汝進軍仍令汝弼入朝爾敢抗拒竄諸海島罪四也汝等民戶不拘執見數輒敢妄奏罪五也.”

#高麗史23卷-世家23-高宗2-20-03-1233
五月以金慶孫爲大將軍知御史臺事.

#高麗史23卷-世家23-高宗2-20-04-1233
西京人畢賢甫洪福源等殺宣諭使大將軍鄭毅朴祿全擧城叛.

#高麗史23卷-世家23-高宗2-20-05-1233
十二月崔瑀遣家兵三千與北界兵馬使閔曦討之獲賢甫送京腰斬于市福源逃入蒙古*檎{擒}其父大純弟百壽及其女子悉徙餘民於海島西京遂爲丘墟.

#高麗史23卷-世家23-高宗2-21-01-1234
○(甲午)二十一年春正月癸卯親設消?道場于內殿.

#高麗史23卷-世家23-高宗2-21-02-1234
乙巳以咸壽爲左僕射; 朴文成爲右散騎常侍.

#高麗史23卷-世家23-高宗2-21-03-1234
庚戌賞西京征討軍士有差.

#高麗史23卷-世家23-高宗2-21-04-1234
壬戌遣兵部侍郞洪鈞安撫西京.

#高麗史23卷-世家23-高宗2-21-05-1234
癸亥徵諸道民丁營宮闕及百司.

#高麗史23卷-世家23-高宗2-21-06-1234
二月壬申遣將軍金寶鼎如蒙古軍是日邊報: “蒙兵留百餘騎於東眞餘皆引還.”

#高麗史23卷-世家23-高宗2-21-07-1234
癸未燃燈王如奉恩寺以故?政車倜家爲奉恩寺撤民家以廣輦路時雖遷都草創然凡毬庭宮殿寺社號皆擬松都八關燃燈行香道場一依舊式.

#高麗史23卷-世家23-高宗2-21-08-1234
丁亥以營宮闕移御大將軍宋緖家.

#高麗史23卷-世家23-高宗2-21-09-1234
三月甲辰斬大將軍趙叔昌于市.

#高麗史23卷-世家23-高宗2-21-10-1234
夏五月乙巳賜金鍊成等及第.

#高麗史23卷-世家23-高宗2-21-11-1234
己未侍中金就礪卒.

#高麗史23卷-世家23-高宗2-21-12-1234
六月己巳王如奉恩寺.

#高麗史23卷-世家23-高宗2-21-13-1234
秋七月甲子遣內侍李白全奉安御衣于南京假闕. 有僧據讖云: “自扶?山分爲左蘇曰阿思達是古楊州之地. 若於此地營宮闕而御之則國祚可延八百年.” 故有是命.

#高麗史23卷-世家23-高宗2-21-14-1234
八月丁卯日食密雲不見.

#高麗史23卷-世家23-高宗2-21-15-1234
九月丁酉朔親設消?道場于內殿以禳星變.

#高麗史23卷-世家23-高宗2-21-16-1234
淮安公?卒.

#高麗史23卷-世家23-高宗2-21-17-1234
冬十月庚寅冊崔瑀爲晉陽侯.

#高麗史23卷-世家23-高宗2-21-18-1234
十一月丙申奉安太祖神御于開京壽昌宮.

#高麗史23卷-世家23-高宗2-21-19-1234
甲子親設消?道場于內殿以禳星變.

#高麗史23卷-世家23-高宗2-22-01-1235
○(乙未)二十二年春正月甲寅元子?冠冊爲太子.

#高麗史23卷-世家23-高宗2-22-02-1235
二月丁丑燃燈王如奉恩寺.

#高麗史23卷-世家23-高宗2-22-03-1235
庚辰設止風道場于內殿.

#高麗史23卷-世家23-高宗2-22-04-1235
壬午奉太祖神御移安于南京新闕.

#高麗史23卷-世家23-高宗2-22-05-1235
壬子詔: “自三月至五月安御衣于南京闕七月至十月移安舊京康安殿十一月至明年二月又於南京周而復始.”

#高麗史23卷-世家23-高宗2-22-06-1235
三月甲辰親設功德天道場于內殿.

#高麗史23卷-世家23-高宗2-22-07-1235
壬子詔: “義靜二州人物凋殘且移入水內不得耕種不宜各置官吏其以靜州副使兼理義州.”

#高麗史23卷-世家23-高宗2-22-08-1235
夏五月己亥親設消?道場于內殿.

#高麗史23卷-世家23-高宗2-22-09-1235
六月癸亥王如奉恩寺.

#高麗史23卷-世家23-高宗2-22-10-1235
乙酉以知奏事金若先女爲太子妃詔: “以國用不裕量?開福禮物又停宰樞以下賜宴.”

#高麗史23卷-世家23-高宗2-22-11-1235
秋閏七月丙子西北面兵馬使報: “蒙兵侵安邊都護府.”

#高麗史23卷-世家23-高宗2-22-12-1235
壬午命前後左右軍陣主知兵馬事沿江防戍又令廣州南京合入江華.

#高麗史23卷-世家23-高宗2-22-13-1235
八月壬辰日官奏: “令百官每日自辰至午時拜日*?{禳}兵.”

#高麗史23卷-世家23-高宗2-22-14-1235
辛亥崔瑀都房夜別抄都領李裕貞自請擊賊授兵百六十人遣之.

#高麗史23卷-世家23-高宗2-22-15-1235
癸丑海州馳報: “蒙兵陷龍岡咸從三登等城執其守令.”

#高麗史23卷-世家23-高宗2-22-16-1235
九月癸亥制: “國家移都民方瘡痍又經*은{狄}兵甚可憐恤其中外二罪以下?皆原免配島歸鄕者量移.”

#高麗史23卷-世家23-高宗2-22-17-1235
辛未以安東人謀引蒙古兵向東京命上將軍金利生爲東南道指揮使忠淸州道按察使庾碩副之.

#高麗史23卷-世家23-高宗2-22-18-1235
丙子幸賢聖寺.

#高麗史23卷-世家23-高宗2-22-19-1235
蒙兵引東眞兵攻陷龍津鎭.

#高麗史23卷-世家23-高宗2-22-20-1235
戊寅東眞兵陷鎭溟城李裕貞等擊蒙兵于海平敗績. 一軍盡沒.

#高麗史23卷-世家23-高宗2-22-21-1235
冬十月庚寅朔東西北面兵馬使皆報: “蒙兵又多入境.”

#高麗史23卷-世家23-高宗2-22-22-1235
辛丑蒙兵攻破洞州城.

#高麗史23卷-世家23-高宗2-22-23-1235
辛亥夜別抄與砥平縣人夜擊蒙兵殺獲甚多取馬驢來獻.

#高麗史23卷-世家23-高宗2-22-24-1235
十一月癸酉設八關會幸法王寺.

#高麗史23卷-世家23-高宗2-22-25-1235
丁亥日官奏: “闕北別構一屋設閻滿德加威怒王神呪道場以禳兵禍.”

#高麗史23卷-世家23-高宗2-23-01-1236
○(丙申)二十三年春正月丁亥以大將軍李齡長爲東北面知兵馬事判少府監事孫襲卿爲西北面知兵馬事.

#高麗史23卷-世家23-高宗2-23-02-1236
二月戊子朔設消災道場于內殿.

#高麗史23卷-世家23-高宗2-23-03-1236
庚子燃燈王如奉恩寺命內侍柳宗卿崔宗敬賜花酒于晉陽府翌日大會亦如之.

#高麗史23卷-世家23-高宗2-23-04-1236
壬寅曲宴于內殿承宣蔡松年奏: “僕射宋景仁素善爲處容戱.” 景仁乘?作戱略無愧色.

#高麗史23卷-世家23-高宗2-23-05-1236
癸丑太子妃生子諶.

#高麗史23卷-世家23-高宗2-23-06-1236
夏四月己亥雨雹大如栗.

#高麗史23卷-世家23-高宗2-23-07-1236
五月壬申守司空太集成卒.

#高麗史23卷-世家23-高宗2-23-08-1236
丙子長州防戍所馳報: “蒙兵五十餘騎入關東.”

#高麗史23卷-世家23-高宗2-23-09-1236
戊寅賜朴曦等及第.

#高麗史23卷-世家23-高宗2-23-10-1236
六月丙戌朔王如奉恩寺.

#高麗史23卷-世家23-高宗2-23-11-1236
庚寅蒙古兵渡義州江屯烏勿只川又屯寧朔鎭癸巳遊兵來屯嘉州乙未屯安北府雲岩驛嘉博二州之*閒火氣連天. 又於宣州兄弟山之野分屯凡十七所丙申遂遍屯慈朔龜郭之*閒.

#高麗史23卷-世家23-高宗2-23-12-1236
丁酉分遣諸道山城防護別監.

#高麗史23卷-世家23-高宗2-23-13-1236
戊戌蒙兵先鋒入黃州庚子至信安二州.

#高麗史23卷-世家23-高宗2-23-14-1236
秋七月辛酉蒙兵至价州京別抄校尉希景价州中郞將明俊等伏兵夾擊殺傷頗多取鞍馬弓矢衣服等物.

#高麗史23卷-世家23-高宗2-23-15-1236
長州郞將光大等至定州擄蒙兵二人.

#高麗史23卷-世家23-高宗2-23-16-1236
丁卯以崔瑀外孫內給事金晸守司空柱國瑀以年少不稱固辭.

#高麗史23卷-世家23-高宗2-23-17-1236
癸酉蒙兵二十餘騎入慈州東郊擄刈禾民二十餘人皆殺之.

#高麗史23卷-世家23-高宗2-23-18-1236
八月丁亥設消災道場于內殿.

#高麗史23卷-世家23-高宗2-23-19-1236
戊子東女眞援兵百騎自耀德靜邊趣永興倉.

#高麗史23卷-世家23-高宗2-23-20-1236
甲午設功德天道場于內殿.

#高麗史23卷-世家23-高宗2-23-21-1236
丁酉蒙兵陷慈州副使崔景侯判官金之佇殷州副使金景禧等皆被害.

#高麗史23卷-世家23-高宗2-23-22-1236
丙午席島防護別監擒蒙兵三人檻送于京.

#高麗史23卷-世家23-高宗2-23-23-1236
丁未蒙兵百餘人自溫水郡南下趣車懸峴.

#高麗史23卷-世家23-高宗2-23-24-1236
戊申蒙兵分屯于南京平澤牙州河陽倉等處.

#高麗史23卷-世家23-高宗2-23-25-1236
己酉夜別抄指諭李林壽朴仁傑各率一百餘人分向蒙兵屯所.

#高麗史23卷-世家23-高宗2-23-26-1236
九月丁巳蒙兵圍溫水郡郡吏玄呂等開門出戰大敗之斬首二級中矢石死者二百餘人所獲兵仗甚多王以其郡城隍神有密祐之功加封神號以呂爲郡戶長.

#高麗史23卷-世家23-高宗2-23-27-1236
壬戌蒙兵至竹州諭降防護別監宋文?力戰走之.

#高麗史23卷-世家23-高宗2-23-28-1236
壬申幸賢聖寺.

#高麗史23卷-世家23-高宗2-23-29-1236
冬十月甲午全羅道指揮使上將軍田甫龜報: “蒙兵至全州古阜之境.”

#高麗史23卷-世家23-高宗2-23-30-1236
戊戌設消災道場于內殿.

#高麗史23卷-世家23-高宗2-23-31-1236
癸丑扶寧別抄醫業擧人全公烈伏兵於高?寺山路邀擊蒙兵二十騎殺二人取兵仗及馬二十餘匹賞公烈聽本業入仕.

#高麗史23卷-世家23-高宗2-23-32-1236
十一月丙寅設八關會幸法王寺命內侍少府監庾碩賜酒果于晉陽府翌日亦如之.

#高麗史23卷-世家23-高宗2-23-33-1236
十二月戊子夜別抄朴仁傑等遇蒙兵於公州孝加洞與戰死者十六人.

#高麗史23卷-世家23-高宗2-23-34-1236
癸卯大興官報: “蒙兵來攻城數日開門出戰大敗之多獲兵仗.”

#高麗史23卷-世家23-高宗2-23-35-1236
壬子以朴文成知門下省事; 宋景仁蔡松年?爲樞密院副使; 宋允崔宗梓爲左右僕射; 田甫龜爲左承宣.

#高麗史23卷-世家23-高宗2-24-01-1237
○(丁酉)二十四年春全羅道指揮使金慶孫討草賊李延年平之.

#高麗史23卷-世家23-高宗2-24-02-1237
秋八月戊子前王薨冬十月丁酉葬于碩陵.

#高麗史23卷-世家23-高宗2-24-03-1237
是歲築江華外城.

#高麗史23卷-世家23-高宗2-25-01-1238
○(戊戌)二十五年夏閏四月賜池珣等及第.

#高麗史23卷-世家23-高宗2-25-02-1238
蒙兵至東京燒黃龍寺塔.

#高麗史23卷-世家23-高宗2-25-03-1238
冬十二月遣將軍金寶鼎御史宋彦琦如蒙古上表曰: “自惟僻陋之小邦必*?{須}庇依於大國?我應期之聖方以寬臨其於守土之臣敢不誠服申以兩年之講好約爲萬歲之通和投拜以來聊生有冀盖昔己卯辛卯兩年講和以後自謂依倚愈固擧國欣喜惟天地神明知之豈謂事難取必信或見疑反煩君父之譴訶屢降軍師而懲詰民無地着農不時收顧玆茂草之場有何所出惟是苞茅之貢無柰未供進退俱難?惶罔極因念與其因循一時而姑息孰若冒昧萬死而哀號玆?瘠土之宜粗達微臣之懇伏望但勿加兵革之威?全遺俗雖不?海山之賦安有曠年非止于今期以爲永.”

#高麗史23卷-世家23-高宗2-26-01-1239
○(己亥)二十六年夏四月蒙古遣甫可阿叱等二十人*?{齎}詔來諭親朝王迎詔于梯浦館是月蒙兵還.

#高麗史23卷-世家23-高宗2-26-02-1239
五月赦.

#高麗史23卷-世家23-高宗2-26-03-1239
王太后柳氏薨.

#高麗史23卷-世家23-高宗2-26-04-1239
六月遣起居舍人盧演詹事府注簿金謙奉表如蒙古.

#高麗史23卷-世家23-高宗2-26-05-1239
秋八月蒙古遣甫加波下等一百三十七人來更徵王親朝.

#高麗史23卷-世家23-高宗2-26-06-1239
冬十二月遣新安公佺少卿宋彦琦如蒙古.

#高麗史23卷-世家23-高宗2-27-01-1240
○(庚子)二十七年春三月盧演等與蒙古使豆滿阿叱等七人來.

#高麗史23卷-世家23-高宗2-27-02-1240
夏四月遣右諫議趙脩閣門祗*侯{候}金成寶如蒙古.

#高麗史23卷-世家23-高宗2-27-03-1240
五月賜張天驥等及第.

#高麗史23卷-世家23-高宗2-27-04-1240
六月遣堂後金守精如唐古屯所.

#高麗史23卷-世家23-高宗2-27-05-1240
秋九月新安公佺與蒙古多可坡下道阿叱等十七人*?{齎}詔來復諭入朝.

#高麗史23卷-世家23-高宗2-27-06-1240
冬十二月遣禮賓少卿宋彦琦御史權?如蒙古.

#高麗史23卷-世家23-高宗2-28-01-1241
○(辛丑)二十八年夏四月以族子永寧公?稱爲子率衣冠子弟十人入蒙古爲禿魯花遣樞密院使崔璘將軍金寶鼎左司諫金謙伴行禿魯花華言質子也.

#高麗史23卷-世家23-高宗2-28-02-1241
唐古遣伊恃合刺阿叱等四人來.

#高麗史23卷-世家23-高宗2-28-03-1241
賜崔宗均等及第.

#高麗史23卷-世家23-高宗2-28-04-1241
秋八月唐古復遣伊恃合刺阿叱等八人來.

#高麗史23卷-世家23-高宗2-28-05-1241
九月門下侍郞平章事致仕李奎報卒.

#高麗史23卷-世家23-高宗2-29-01-1242
○(壬寅)二十九年夏四月丙辰謁坤陵.

#高麗史23卷-世家23-高宗2-29-02-1242
辛酉賜洪之慶等及第.

#高麗史23卷-世家23-高宗2-29-03-1242
五月甲午遣侍郞宋彦琦中郞將李陽俊如蒙古.

#高麗史23卷-世家23-高宗2-29-04-1242
秋七月庚寅親設功德天道場于內殿.

#高麗史23卷-世家23-高宗2-29-05-1242
八月壬子以久旱徙市.

#高麗史23卷-世家23-高宗2-29-06-1242
癸丑移御離宮.

#高麗史23卷-世家23-高宗2-29-07-1242
九月辛巳詔曰: “近道州縣禾穀不登民未收獲其如賦*?{斂}何宜遣使審檢.”

#高麗史23卷-世家23-高宗2-29-08-1242
辛卯幸賢聖寺.

#高麗史23卷-世家23-高宗2-29-09-1242
冬十二月乙丑蒙古使三十人來.

#高麗史23卷-世家23-高宗2-29-10-1242
戊辰宴蒙使.

#高麗史23卷-世家23-高宗2-29-11-1242
庚午蒙使還贈金銀皮幣.

#高麗史23卷-世家23-高宗2-30-01-1243
○(癸卯)三十年春正月庚子遣樞密院副使崔璘秘書少監金之岱如蒙古獻方物.

#高麗史23卷-世家23-高宗2-30-02-1243
二月辛亥太白晝見.

#高麗史23卷-世家23-高宗2-30-03-1243
壬戌燃燈親設消災道場.

#高麗史23卷-世家23-高宗2-30-04-1243
戊辰遣諸道巡問使閔曦于慶尙州道孫襲卿于全羅州道宋國瞻于忠淸州道.

#高麗史23卷-世家23-高宗2-30-05-1243
三月丁丑朔日食.

#高麗史23卷-世家23-高宗2-30-06-1243
辛卯幸賢聖寺.

#高麗史23卷-世家23-高宗2-30-07-1243
夏五月乙酉還御本闕.

#高麗史23卷-世家23-高宗2-30-08-1243
以旱赦中外二罪以下設雲雨道場于內殿五日.

#高麗史23卷-世家23-高宗2-30-09-1243
六月丙午朔王如奉恩寺以旱去?扇.

#高麗史23卷-世家23-高宗2-30-10-1243
戊申大雨.

#高麗史23卷-世家23-高宗2-30-11-1243
秋七月遣柳卿老丁瑨如蒙古.

#高麗史23卷-世家23-高宗2-30-12-1243
創興國寺.

#高麗史23卷-世家23-高宗2-30-13-1243
八月庚午宥重刑十六人流于島.

#高麗史23卷-世家23-高宗2-30-14-1243
移葬世祖太祖于江華盖骨洞.

#高麗史23卷-世家23-高宗2-30-15-1243
閏月丁亥幸賢聖寺.

#高麗史23卷-世家23-高宗2-30-16-1243
己亥幸王輪寺.

#高麗史23卷-世家23-高宗2-30-17-1243
九月壬戌幸妙通寺.

#高麗史23卷-世家23-高宗2-30-18-1243
庚午設消災道場于內殿.

#高麗史23卷-世家23-高宗2-30-19-1243
壬申金州防禦官報: “日本國獻方物又歸我漂風人.”

#高麗史23卷-世家23-高宗2-30-20-1243
冬十月丙子移御離宮.

#高麗史23卷-世家23-高宗2-30-21-1243
癸巳蒙古使伊加大阿土奴巨等二十四人來.

#高麗史23卷-世家23-高宗2-30-22-1243
甲午宴蒙使.

#高麗史23卷-世家23-高宗2-30-23-1243
丁酉龍山別監朴益儒剝民聚*?{斂}法司考?私用折徵絹一百五十匹流海島.

#高麗史23卷-世家23-高宗2-30-24-1243
十一月甲辰親設消災道場于內殿.

#高麗史23卷-世家23-高宗2-30-25-1243
己酉還御本闕.

#高麗史23卷-世家23-高宗2-30-26-1243
十二月甲申遣郞中柳卿老如蒙古.

#高麗史23卷-世家23-高宗2-31-01-1244
○(甲辰)三十一年春二月癸酉有司劾奏: “前濟州副使盧孝貞判官李珏在任時日本商船遇?風敗於州境孝貞等私取綾絹銀珠等物.” 徵孝貞銀二十八斤珏二十斤流于島.

#高麗史23卷-世家23-高宗2-31-02-1244
丁丑納新安公佺女爲太子妃以前妃卒也.

#高麗史23卷-世家23-高宗2-31-03-1244
乙酉燃燈王如奉恩寺.

#高麗史23卷-世家23-高宗2-31-04-1244
丁亥曲宴崔怡進假面人雜戱賜銀甁人一口又賜妓綾各二匹.

#高麗史23卷-世家23-高宗2-31-05-1244
三月戊申幸賢聖寺.

#高麗史23卷-世家23-高宗2-31-06-1244
夏四月壬辰遣員外郞任絪壽郞將張益成如蒙古.

#高麗史23卷-世家23-高宗2-31-07-1244
丁酉賜魏珣等及第.

#高麗史23卷-世家23-高宗2-31-08-1244
六月庚午朔王如奉恩寺.

#高麗史23卷-世家23-高宗2-31-09-1244
秋七月乙巳蒙古使阿土等來.

#高麗史23卷-世家23-高宗2-31-10-1244
丙午宴蒙使.

#高麗史23卷-世家23-高宗2-31-11-1244
八月庚午朔宥死囚九人配島.

#高麗史23卷-世家23-高宗2-31-12-1244
是月改創康安殿.

#高麗史23卷-世家23-高宗2-32-01-1245
○(乙巳)三十二年春三月甲子幸乾聖福靈二寺.

#高麗史23卷-世家23-高宗2-32-02-1245
夏四月乙丑朔宰樞奏: “撤左右倉及文籍所藏官?旁近人家五十尺以備火災.”

#高麗史23卷-世家23-高宗2-32-03-1245
己卯遣員外郞朴隨郞將崔公瑨如蒙古.

#高麗史23卷-世家23-高宗2-32-04-1245
庚辰幸王輪寺.

#高麗史23卷-世家23-高宗2-32-05-1245
六月甲子朔王如奉恩寺.

#高麗史23卷-世家23-高宗2-32-06-1245
司空琪卒.

#高麗史23卷-世家23-高宗2-32-07-1245
戊寅王受菩薩戒.

#高麗史23卷-世家23-高宗2-32-08-1245
秋七月癸巳朔日食旣.

#高麗史23卷-世家23-高宗2-32-09-1245
八月戊辰宥死罪十六人配島.

#高麗史23卷-世家23-高宗2-32-10-1245
乙酉太子以詩題試國子諸生取求仁齋生高季稜等以補宮僚.

#高麗史23卷-世家23-高宗2-32-11-1245
冬十月壬午遣新安公佺大將軍皇甫琦如蒙古.

#高麗史23卷-世家23-高宗2-33-01-1246
○(丙午)三十三年春正月辛卯朔日食.

#高麗史23卷-世家23-高宗2-33-02-1246
戊戌盜竊內帑玉帶寶器.

#高麗史23卷-世家23-高宗2-33-03-1246
丁未得玉帶.

#高麗史23卷-世家23-高宗2-33-04-1246
夏四月壬午賜梁貯等及第.

#高麗史23卷-世家23-高宗2-33-05-1246
閏月己酉幸妙通寺.

#高麗史23卷-世家23-高宗2-33-06-1246
乙卯幸乾聖福靈二寺.

#高麗史23卷-世家23-高宗2-33-07-1246
五月己巳幸禪源社.

#高麗史23卷-世家23-高宗2-33-08-1246
庚午移御壽昌宮.

#高麗史23卷-世家23-高宗2-33-09-1246
甲申以國學學諭權衡允及第史挺純爲蔚陵島安撫使.

#高麗史23卷-世家23-高宗2-33-10-1246
六月戊子朔王如奉恩寺.

#高麗史23卷-世家23-高宗2-33-11-1246
癸卯以旱聚巫于都省禱雨.

#高麗史23卷-世家23-高宗2-33-12-1246
秋八月丁酉門下侍中崔宗俊卒.

#高麗史23卷-世家23-高宗2-33-13-1246
冬十一月乙丑地震.

#高麗史23卷-世家23-高宗2-34-01-1247
○(丁未)三十四年三月東眞國千戶牒云: “我國人逃入貴國五十餘人可悉送還.” 回牒云: “自貴國至我疆山長路險空曠無人往來道絶貴國妄稱推究逃人或稱山獵越境橫行其於帝旨各安土着之意何如? 自今無故越境一皆禁斷.”

#高麗史23卷-世家23-高宗2-34-02-1247
秋七月蒙古元帥阿毋侃領兵來屯?州.

#高麗史23卷-世家23-高宗2-34-03-1247
八月乙巳熙宗妃咸平宮主任氏薨.

#高麗史23卷-世家23-高宗2-34-04-1247
是月遣起居舍人金守精?阿毋侃去年冬蒙古四百人入北塞諸城至于遂安縣托言捕獺凡山川隱僻無不?知國家以和好殊不爲意至是百姓避匿者?被驅掠鮮有脫者.

#高麗史23卷-世家23-高宗2-35-01-1248
○(戊申)三十五年春二月遣樞密院使孫?秘書監桓公叔如蒙古.

#高麗史23卷-世家23-高宗2-35-02-1248
三月命北界兵馬使盧演盡徙北界諸城民入保海島.

#高麗史23卷-世家23-高宗2-35-03-1248
賜金鈞等及第.

#高麗史23卷-世家23-高宗2-35-04-1248
以崔沆爲樞密院知奏事.

#高麗史23卷-世家23-高宗2-35-05-1248
冬十月丁丑幸王輪寺.

#高麗史23卷-世家23-高宗2-35-06-1248
壬午幸九曜堂.

#高麗史23卷-世家23-高宗2-35-07-1248
西海道按察使報: “狄人四十騎稱捕獺渡淸川江入界.” 於是松都出排兩班悉還江華時遣兩班輪番出戌松都.

#高麗史23卷-世家23-高宗2-35-08-1248
壬辰遣郞將張俊貞祗*侯{候}張暐如蒙古.

#高麗史23卷-世家23-高宗2-36-01-1249
○(己酉)三十六年春正月戊申北界兵馬使馳報: “蒙古皇帝崩.” 是爲定宗.

#高麗史23卷-世家23-高宗2-36-02-1249
甲子崔沆享王.

#高麗史23卷-世家23-高宗2-36-03-1249
二月丙戌燃燈王如奉恩寺.

#高麗史23卷-世家23-高宗2-36-04-1249
閏月癸丑移御龍?宮.

#高麗史23卷-世家23-高宗2-36-05-1249
丁巳幸賢聖寺.

#高麗史23卷-世家23-高宗2-36-06-1249
辛酉新安公佺還自蒙古.

#高麗史23卷-世家23-高宗2-36-07-1249
丙寅幸乾聖福靈二寺還御本闕設消災道場.

#高麗史23卷-世家23-高宗2-36-08-1249
三月己卯移御龍?宮.

#高麗史23卷-世家23-高宗2-36-09-1249
乙酉幸王輪寺.

#高麗史23卷-世家23-高宗2-36-10-1249
丁酉幸九曜堂.

#高麗史23卷-世家23-高宗2-36-11-1249
夏四月朔日食.

#高麗史23卷-世家23-高宗2-36-12-1249
庚戌遣郞將金子珍校書郞沈秀之如蒙古.

#高麗史23卷-世家23-高宗2-36-13-1249
丙辰還御本闕饗監役官僚及役徒賜工匠銀二十斤布二百匹.

#高麗史23卷-世家23-高宗2-36-14-1249
六月壬寅王如奉恩寺.

#高麗史23卷-世家23-高宗2-36-15-1249
癸丑遣侍郞安?郞將崔公柱如蒙古.

#高麗史23卷-世家23-高宗2-36-16-1249
秋七月癸酉親設消災道場.

#高麗史23卷-世家23-高宗2-36-17-1249
八月壬子親設天兵神衆道場.

#高麗史23卷-世家23-高宗2-36-18-1249
庚申親設仁王道場.

#高麗史23卷-世家23-高宗2-36-19-1249
戊辰親設華嚴神衆道場.

#高麗史23卷-世家23-高宗2-36-20-1249
九月己巳朔東眞兵入東州境遣別抄兵禦之.

#高麗史23卷-世家23-高宗2-36-21-1249
壬申幸賢聖寺.

#高麗史23卷-世家23-高宗2-36-22-1249
辛卯指諭朴天府率別抄兵與東眞戰于高城杆城皆破之.

#高麗史23卷-世家23-高宗2-36-23-1249
甲午幸乾聖福靈二寺.

#高麗史23卷-世家23-高宗2-36-24-1249
丁酉幸妙通寺移御麗正宮.

#高麗史23卷-世家23-高宗2-36-25-1249
冬十月己亥親設百座道場.

#高麗史23卷-世家23-高宗2-36-26-1249
丙午幸王輪寺移御龍?宮.

#高麗史23卷-世家23-高宗2-36-27-1249
十一月壬申崔怡死以崔沆爲樞密院副使吏部尙書御史大夫.

#高麗史23卷-世家23-高宗2-37-01-1250
○(庚戌)三十七年春正月癸巳遣郞中崔章着如蒙古.

#高麗史23卷-世家23-高宗2-37-02-1250
遣大將軍李世材將軍愼執平等始營宮闕于昇天府臨海院舊基.

#高麗史23卷-世家23-高宗2-37-03-1250
二月甲辰東界兵馬使報: “東眞兵二百騎入境.”

#高麗史23卷-世家23-高宗2-37-04-1250
辛亥燃燈王如奉恩寺.

#高麗史23卷-世家23-高宗2-37-05-1250
己未遣樞密院副使崔滋中書舍人洪縉如蒙古.

#高麗史23卷-世家23-高宗2-37-06-1250
庚申親設消災道場.

#高麗史23卷-世家23-高宗2-37-07-1250
三月癸未崔章着還自蒙古云北朝徵宗親及洪福源父入朝.

#高麗史23卷-世家23-高宗2-37-08-1250
北界昌州請入近地許之移于安岳縣. 先是威州亦遷于殷栗縣自此北界州民皆內徙西京畿內及西海道.

#高麗史23卷-世家23-高宗2-37-09-1250
壬辰親設華嚴神衆道場.

#高麗史23卷-世家23-高宗2-37-10-1250
夏四月癸卯幸乾聖福靈二寺.

#高麗史23卷-世家23-高宗2-37-11-1250
丁未幸妙通寺.

#高麗史23卷-世家23-高宗2-37-12-1250
乙卯幸王輪寺近國家多故乘輿不備或乘馬或肩輿今乃乘輦儀物始備.

#高麗史23卷-世家23-高宗2-37-13-1250
己未幸外院九曜堂.

#高麗史23卷-世家23-高宗2-37-14-1250
五月癸酉賜金應文等及第.

#高麗史23卷-世家23-高宗2-37-15-1250
丁丑親設功德天道場于本闕以禱雨.

#高麗史23卷-世家23-高宗2-37-16-1250
癸未再雩.

#高麗史23卷-世家23-高宗2-37-17-1250
乙酉以旱徙市.

#高麗史23卷-世家23-高宗2-37-18-1250
己丑聚巫都省禱雨三日.

#高麗史23卷-世家23-高宗2-37-19-1250
辛卯又雩.

#高麗史23卷-世家23-高宗2-37-20-1250
移御壽昌宮.

#高麗史23卷-世家23-高宗2-37-21-1250
壬辰雨.

#高麗史23卷-世家23-高宗2-37-22-1250
六月丙申王如奉恩寺.

#高麗史23卷-世家23-高宗2-37-23-1250
庚子蒙古使多可無老孫等六十二人來. 審出陸之狀到昇天府館責王出迎江外王不出遣新安公佺迎入江都.

#高麗史23卷-世家23-高宗2-37-24-1250
乙巳宴蒙使于壽昌宮.

#高麗史23卷-世家23-高宗2-37-25-1250
壬戌親設華嚴神衆道場於本闕.

#高麗史23卷-世家23-高宗2-37-26-1250
秋七月甲戌移御闕西宮.

#高麗史23卷-世家23-高宗2-37-27-1250
丙戌設天兵神衆道場于內殿.

#高麗史23卷-世家23-高宗2-37-28-1250
樞密院副使權守平卒.

#高麗史23卷-世家23-高宗2-37-29-1250
遣左司諫鄭蘭郞將魏公就如蒙古.

#高麗史23卷-世家23-高宗2-37-30-1250
丁亥以趙季珣爲樞密院副使; 李世材爲右副承宣.

#高麗史23卷-世家23-高宗2-37-31-1250
八月戊戌東界兵馬使報: “狄兵入高和州古城.”

#高麗史23卷-世家23-高宗2-37-32-1250
甲辰樞密院副使崔椿命卒.

#高麗史23卷-世家23-高宗2-37-33-1250
己酉宥死囚十人配有人島.

#高麗史23卷-世家23-高宗2-37-34-1250
辛亥王如奉恩寺設慶讚法席.

#高麗史23卷-世家23-高宗2-37-35-1250
庚申築江都中城.

#高麗史23卷-世家23-高宗2-37-36-1250
九月辛未移御壽昌宮.

#高麗史23卷-世家23-高宗2-37-37-1250
己卯幸賢聖寺.

#高麗史23卷-世家23-高宗2-37-38-1250
甲申幸乾聖福靈二寺.

#高麗史23卷-世家23-高宗2-37-39-1250
戊子幸妙通寺.

#高麗史23卷-世家23-高宗2-37-40-1250
辛卯幸王輪寺.

#高麗史23卷-世家23-高宗2-37-41-1250
冬十月己亥幸外院九曜堂.

#高麗史23卷-世家23-高宗2-37-42-1250
十二月丙午以崔沆爲門下侍中.

#高麗史23卷-世家23-高宗2-37-43-1250
丙辰蒙古使洪高伊等四十八人來止昇天館曰: “俟王出迎乃入.” 己未王迎于梯浦宮是日大風寒甚百官皆凍縮失容王命撤輦上?帳曰: “法從百官寒凍如此朕獨暖耶?”

世家卷第二十三.


#高麗史24卷-世家24-00-00-00-0000
世家卷第二十四. 高麗史二十四.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史24卷-世家24-高宗3-00-00-0000
高宗三.

#高麗史24卷-世家24-高宗3-38-01-1251
○(辛亥)三十八年春正月壬戌朔王在梯浦宮宴洪高伊高伊謂王曰: “國之北鄙殘破已甚如家無藩籬何可復都舊京宜據江以自固我當歸奏皇后無令東擾.” 王悅待之彌厚.

#高麗史24卷-世家24-高宗3-38-02-1251
甲子王還壽昌宮蒙使從之不及乃曰: “王不待我而行我將還歸.” 王駐輦以待蒙使佩弓矢馳突而至見者寒心父老出迎都門外皆泣下再拜呼萬歲.

#高麗史24卷-世家24-高宗3-38-03-1251
丁卯王命館伴. 宴蒙使. 蒙使曰: “爾國旣降欲就陸何以城爲?” 對曰: “宋賊船往來故築城以備實無他也.” 庚午蒙使還.

#高麗史24卷-世家24-高宗3-38-04-1251
癸酉崔沆獻酒饌于王王召諸王公侯同宴而罷盖慶蒙使和親而退也.

#高麗史24卷-世家24-高宗3-38-05-1251
戊寅以鄭晏知門下省事; 薛愼柳韶趙修?爲樞密院副使; 李仁孝金起孫爲左右僕射.

#高麗史24卷-世家24-高宗3-38-06-1251
甲申親設天帝釋道場于本闕.

#高麗史24卷-世家24-高宗3-38-07-1251
二月戊戌移御本闕.

#高麗史24卷-世家24-高宗3-38-08-1251
甲辰燃燈王如奉恩寺.

#高麗史24卷-世家24-高宗3-38-09-1251
癸丑遣同知樞密院事崔璟上將軍金寶鼎如蒙古.

#高麗史24卷-世家24-高宗3-38-10-1251
三月乙丑親設華嚴神衆道場于本闕.

#高麗史24卷-世家24-高宗3-38-11-1251
夏四月己亥幸賢聖寺.

#高麗史24卷-世家24-高宗3-38-12-1251
丙午幸王輪寺.

#高麗史24卷-世家24-高宗3-38-13-1251
戊申幸妙通寺.

#高麗史24卷-世家24-高宗3-38-14-1251
辛亥親設天兵神衆道場于本闕.

#高麗史24卷-世家24-高宗3-38-15-1251
丙辰幸外院九曜堂.

#高麗史24卷-世家24-高宗3-38-16-1251
五月丙寅守司空左僕射孫?卒.

#高麗史24卷-世家24-高宗3-38-17-1251
甲戌親設功德天道場于本闕.

#高麗史24卷-世家24-高宗3-38-18-1251
六月庚寅朔王如奉恩寺.

#高麗史24卷-世家24-高宗3-38-19-1251
壬辰設天兵神衆道場于內殿.

#高麗史24卷-世家24-高宗3-38-20-1251
癸卯太白晝見經天.

#高麗史24卷-世家24-高宗3-38-21-1251
樞密院副使薛愼卒.

#高麗史24卷-世家24-高宗3-38-22-1251
甲辰親設消災道場于本闕.

#高麗史24卷-世家24-高宗3-38-23-1251
乙巳設仁王道場于內殿.

#高麗史24卷-世家24-高宗3-38-24-1251
是月以朴暄家爲淨業院集城內尼僧居之築外墻禁出入先是僧尼雜處閭閻有醜聲.

#高麗史24卷-世家24-高宗3-38-25-1251
秋七月丁卯遣少卿林惟式郞將趙元奇如蒙古.

#高麗史24卷-世家24-高宗3-38-26-1251
八月甲午奉安宣聖眞于新創花山洞國子監.

#高麗史24卷-世家24-高宗3-38-27-1251
辛亥宥死罪七人配有人島.

#高麗史24卷-世家24-高宗3-38-28-1251
九月甲子幸賢聖寺.

#高麗史24卷-世家24-高宗3-38-29-1251
壬午幸城西門外大藏經板堂率百官行香顯宗時板本?於壬辰蒙兵王與群臣更願立都監十六年而功畢.

#高麗史24卷-世家24-高宗3-38-30-1251
冬十月戊子朔親醮三界于內殿.

#高麗史24卷-世家24-高宗3-38-31-1251
辛卯幸乾聖福靈二寺.

#高麗史24卷-世家24-高宗3-38-32-1251
甲午幸王輪寺.

#高麗史24卷-世家24-高宗3-38-33-1251
乙巳蒙古使將困洪高伊等四十人來至昇天館戊申王出迎于梯浦皇帝新卽位詔國王親朝及令還舊京庚戌將困等入江都.

#高麗史24卷-世家24-高宗3-38-34-1251
辛亥宴蒙使于壽昌宮.

#高麗史24卷-世家24-高宗3-38-35-1251
丙辰王命宰樞及文武四品以上議*?詔或言: “太子親朝” 或言: “王老病未得親朝爲辭待更詰遣太子親朝未晩.”

#高麗史24卷-世家24-高宗3-38-36-1251
閏月己未門下平章事李子晟卒.

#高麗史24卷-世家24-高宗3-38-37-1251
丁丑幸外院九曜堂.

#高麗史24卷-世家24-高宗3-38-38-1251
甲申中書侍郞平章事蔡松年卒.

#高麗史24卷-世家24-高宗3-38-39-1251
十一月庚子設八關會幸法王寺.

#高麗史24卷-世家24-高宗3-39-01-1252
○(壬子)三十九年春正月丙午遣樞密院副使李峴侍郞李之?如蒙古.

#高麗史24卷-世家24-高宗3-39-02-1252
二月乙卯朔日食.

#高麗史24卷-世家24-高宗3-39-03-1252
丁卯燃燈王如奉恩寺.

#高麗史24卷-世家24-高宗3-39-04-1252
丙子崔沆獻酒饌于王召諸王宴于大內.

#高麗史24卷-世家24-高宗3-39-05-1252
三月丁酉幸乾聖福靈二寺.

#高麗史24卷-世家24-高宗3-39-06-1252
戊戌親設消?道場甲辰設仁王道場己酉設華嚴神衆道場.

#高麗史24卷-世家24-高宗3-39-07-1252
夏四月己未樞密院副使張純亮卒.

#高麗史24卷-世家24-高宗3-39-08-1252
丁卯賜柳成梓等及第.

#高麗史24卷-世家24-高宗3-39-09-1252
辛未幸妙通寺移御今旦洞宮.

#高麗史24卷-世家24-高宗3-39-10-1252
乙亥親設天兵神衆道場庚辰設仁王道場.

#高麗史24卷-世家24-高宗3-39-11-1252
五月始營昇天府城廊.

#高麗史24卷-世家24-高宗3-39-12-1252
丙戌禱雨于諸神祠.

#高麗史24卷-世家24-高宗3-39-13-1252
辛卯幸賢聖寺.

#高麗史24卷-世家24-高宗3-39-14-1252
癸巳又禱雨于諸神祠庚子亦如之.

#高麗史24卷-世家24-高宗3-39-15-1252
東界兵馬使馳奏: “東眞兵二千入境.”

#高麗史24卷-世家24-高宗3-39-16-1252
辛丑親設華嚴神衆道場.

#高麗史24卷-世家24-高宗3-39-17-1252
六月甲寅朔王如奉恩寺.

#高麗史24卷-世家24-高宗3-39-18-1252
辛酉親設天兵神衆道場.

#高麗史24卷-世家24-高宗3-39-19-1252
癸酉設仁王道場.

#高麗史24卷-世家24-高宗3-39-20-1252
戊寅雨.

#高麗史24卷-世家24-高宗3-39-21-1252
崔沆獻酒饌于王召宴諸王.

#高麗史24卷-世家24-高宗3-39-22-1252
秋七月壬辰親設華嚴神衆道場.

#高麗史24卷-世家24-高宗3-39-23-1252
戊戌蒙古使多可阿土等三十七人來帝密?多可等曰: “汝到彼國王出迎于陸則雖百姓未出猶可也不然則待汝來當發兵致討.” 多可等至王遣新安公佺出迎之請蒙使入梯浦館王乃出見宴未罷多可等以王不從帝命怒而還昇天館.

#高麗史24卷-世家24-高宗3-39-24-1252
甲辰親設仁王道場.

#高麗史24卷-世家24-高宗3-39-25-1252
丁未崔沆獻膳于王.

#高麗史24卷-世家24-高宗3-39-26-1252
是月分遣諸山城防護別監.

#高麗史24卷-世家24-高宗3-39-27-1252
八月甲寅親設天兵神衆道場.

#高麗史24卷-世家24-高宗3-39-28-1252
丙子親設仁王道場.

#高麗史24卷-世家24-高宗3-39-29-1252
九月甲申幸乾聖福靈二寺.

#高麗史24卷-世家24-高宗3-39-30-1252
丁亥王乘崔沆所獻新輦幸王輪寺出大府銀三十斤賜造輦工匠及沆蒼頭仍許蒼頭著?頭凡四十六人.

#高麗史24卷-世家24-高宗3-39-31-1252
己亥幸妙通寺.

#高麗史24卷-世家24-高宗3-39-32-1252
辛丑幸外院九曜堂.

#高麗史24卷-世家24-高宗3-39-33-1252
冬十月庚申親設華嚴神衆道場甲戌設仁王百座道場.

#高麗史24卷-世家24-高宗3-39-34-1252
十一月甲午設八關會幸法王寺.

#高麗史24卷-世家24-高宗3-39-35-1252
壬寅移御西宮.

#高麗史24卷-世家24-高宗3-40-01-1253
○(癸丑)四十年春正月庚辰朔放朝賀.

#高麗史24卷-世家24-高宗3-40-02-1253
二月以崔沆爲門下侍中判吏部御史臺事.

#高麗史24卷-世家24-高宗3-40-03-1253
王還御大闕.

#高麗史24卷-世家24-高宗3-40-04-1253
庚申進安慶侯侃爲公.

#高麗史24卷-世家24-高宗3-40-05-1253
壬戌燃燈王如奉恩寺.

#高麗史24卷-世家24-高宗3-40-06-1253
甲子王不豫.

#高麗史24卷-世家24-高宗3-40-07-1253
辛卯幸賢聖寺.

#高麗史24卷-世家24-高宗3-40-08-1253
東界兵馬使馳報: “東眞三百騎圍登州.”

#高麗史24卷-世家24-高宗3-40-09-1253
甲午親設功德天道場.

#高麗史24卷-世家24-高宗3-40-10-1253
戊戌幸乾聖福靈二寺.

#高麗史24卷-世家24-高宗3-40-11-1253
壬寅幸妙通寺.

#高麗史24卷-世家24-高宗3-40-12-1253
是月遣日官埋三石于東西兩界要害處以禳狄兵.

#高麗史24卷-世家24-高宗3-40-13-1253
夏四月庚戌北界兵馬使報: “狄兵三十餘人入寇.”

#高麗史24卷-世家24-高宗3-40-14-1253
癸丑親設功德天道場.

#高麗史24卷-世家24-高宗3-40-15-1253
甲寅原州民被擄蒙古者還言阿母侃洪福源詣帝所言高麗築重城無出陸歸款意帝命皇弟松柱帥兵一萬道東眞國入東界阿母侃洪福源領麾下兵趣北界皆屯大伊州.

#高麗史24卷-世家24-高宗3-40-16-1253
乙卯幸王輪寺.

#高麗史24卷-世家24-高宗3-40-17-1253
丁巳親設華嚴神衆道場癸亥設仁王道場.

#高麗史24卷-世家24-高宗3-40-18-1253
戊辰幸外院九曜堂.

#高麗史24卷-世家24-高宗3-40-19-1253
五月丙申蒙古也窟大王遣阿豆等十六人來王迎于梯浦宮贈金銀布帛有差.

#高麗史24卷-世家24-高宗3-40-20-1253
己亥宴蒙使.

#高麗史24卷-世家24-高宗3-40-21-1253
六月辛亥赦加上先王先妃尊謚名山大川德號文武兩班南班雜路凡有職者加次第同正職弘儒侯薛聰文昌侯崔致遠加賜爵州府郡縣吏津驛雜尺長典等賜武散階有差.

#高麗史24卷-世家24-高宗3-40-22-1253
秋七月己卯幸藥師殿.

#高麗史24卷-世家24-高宗3-40-23-1253
癸未親設天兵神衆道場.

#高麗史24卷-世家24-高宗3-40-24-1253
甲申北界兵馬使報: “蒙兵渡鴨綠江.” 卽移牒五道按察及三道巡問使督領居民入保山城海島.

#高麗史24卷-世家24-高宗3-40-25-1253
丙戌親設天兵神衆道場.

#高麗史24卷-世家24-高宗3-40-26-1253
辛卯蒙兵涉大同江下馬灘指古和州.

#高麗史24卷-世家24-高宗3-40-27-1253
乙未親設仁王道場.

#高麗史24卷-世家24-高宗3-40-28-1253
八月戊申習水戰于甲串江.

#高麗史24卷-世家24-高宗3-40-29-1253
辛亥親設華嚴神衆道場.

#高麗史24卷-世家24-高宗3-40-30-1253
癸丑校尉*大金就{金大就}率牛峯別抄三十餘人與蒙古兵戰于金郊興義*閒斬首數級獲馬弓矢氈?等物.

#高麗史24卷-世家24-高宗3-40-31-1253
丙辰宥死罪十二人配有人島.

#高麗史24卷-世家24-高宗3-40-32-1253
戊午蒙古元帥也窟遣人傳詔於王其詔責以六事曰: “朕欲自白日所出至于所沒凡有黎庶咸令逸樂緣汝輩逆命命皇叔也窟統師往伐若迎命納款罷兵以還若有拒命朕必無赦.”

#高麗史24卷-世家24-高宗3-40-33-1253
蒙古兵陷西海道?山城.

#高麗史24卷-世家24-高宗3-40-34-1253
己未王遣郞將崔東植致書于也窟屯所曰: “小邦臣服上國以來一心無二出力供職庶蒙庇護萬世無虞不圖天兵奄臨弊邑罔知其由擧國兢?惟大王諒我誠懇曲賜哀憐.” 時也窟在土山受國書使人謂東植曰: “帝慮國王稱老病不朝欲驗眞否王之來否限六日更來報.” 東植答曰: “兵*閒主上豈能速來?” 也窟曰: “爾何能來?”

#高麗史24卷-世家24-高宗3-40-35-1253
庚申謁景靈殿.

#高麗史24卷-世家24-高宗3-40-36-1253
蒙兵三千來屯高和二州之境候騎三百餘至廣州焚燒廬舍.

#高麗史24卷-世家24-高宗3-40-37-1253
癸亥親設仁王道場.

#高麗史24卷-世家24-高宗3-40-38-1253
庚午宰樞會議若東宮若安慶公率三品一員乞降便否.

#高麗史24卷-世家24-高宗3-40-39-1253
癸酉蒙兵陷東州山城.

#高麗史24卷-世家24-高宗3-40-40-1253
是月蒙兵候騎三百餘至全州城南班石驛別抄指諭李柱擊殺過半獲馬二十匹.

#高麗史24卷-世家24-高宗3-40-41-1253
九月丁丑幸賢聖寺.

#高麗史24卷-世家24-高宗3-40-42-1253
戊寅遣大將軍高悅致書也窟大王曰: “小邦不敢違?聖旨已於昇天府白馬山下築城郭營宮室但東北界捕獺人是懼未得畢構出居今大軍入境國人驚駭罔知所措惟大王矜恤班師?我東民悉皆按堵則當明年躬率臣僚出迎帝命若其虛實遣一二使价審之可知也.” 仍遺金銀酒器羅紬紵布獺皮笠帶等物其諸將阿母侃等亦皆贈遺也窟拘留悅及崔東植遣李松茂云: “受爾國諸城降牒而來宰樞會議.” 答曰: “大軍若還則君臣出陸州縣安往?”

#高麗史24卷-世家24-高宗3-40-43-1253
甲申以重陽節謁景靈殿.

#高麗史24卷-世家24-高宗3-40-44-1253
乙酉忠州倉正崔守設伏金堂峽候蒙兵至急擊殺十五級奪其兵仗與所虜男女二百餘人以功除隊正.

#高麗史24卷-世家24-高宗3-40-45-1253
癸巳蒙兵十餘騎?掠甲串江外.

#高麗史24卷-世家24-高宗3-40-46-1253
丙申蒙兵屠春州城.

#高麗史24卷-世家24-高宗3-40-47-1253
甲辰高悅還言: “也窟曰: ‘國王如詔出降便當回軍不然可一戰也.’”

#高麗史24卷-世家24-高宗3-40-48-1253
冬十月丙午朔東界兵馬使報: “蒙兵圍登州解圍趣金壤城.”

#高麗史24卷-世家24-高宗3-40-49-1253
戊申國內名山及耽羅神祇各加‘濟民’之號*大廟九室及十九陵?加上尊謚.

#高麗史24卷-世家24-高宗3-40-50-1253
己酉蒙兵圍楊根城防護別監尹椿率衆出降.

#高麗史24卷-世家24-高宗3-40-51-1253
辛亥幸王輪寺.

#高麗史24卷-世家24-高宗3-40-52-1253
甲寅蒙兵攻天龍山城黃驪縣令鄭臣旦防護別監趙邦彦出降.

#高麗史24卷-世家24-高宗3-40-53-1253
丁巳幸妙通寺.

#高麗史24卷-世家24-高宗3-40-54-1253
丙寅蒙兵陷襄州.

#高麗史24卷-世家24-高宗3-40-55-1253
辛未命宰樞致仕及文武四品以上議却兵之策僉曰: “莫如太子出降.” 王怒使承宣李世材詰之曰: “遣太子則可保無後患耶議從誰出?” 宦者閔陽宣進曰: “崔侍中亦可其議.” 王怒稍霽曰: “宰樞善圖之.” 王又遣世材就崔沆問誰可使蒙軍者沆奏曰: “此非臣所決惟上裁之.”

#高麗史24卷-世家24-高宗3-40-56-1253
是月也窟等圍攻忠州前少卿鄭壽率二子自京山府來降.

#高麗史24卷-世家24-高宗3-40-57-1253
十一月戊寅遣永安伯僖僕射金寶鼎致書于也窟阿母侃*于悅王萬戶洪福源等遺土物.

#高麗史24卷-世家24-高宗3-40-58-1253
己丑設八關會幸法王寺.

#高麗史24卷-世家24-高宗3-40-59-1253
時因兵亂諸道上表者但南京及廣樹二州.

#高麗史24卷-世家24-高宗3-40-60-1253
庚寅兵部尙書翰林學士金孝印卒.

#高麗史24卷-世家24-高宗3-40-61-1253
也窟在忠州得病卜者曰: “久留則難返.” 也窟留阿母侃洪福源守之率精騎一千北還永安伯僖等追至舊京保定門外致國?禮物且乞退兵也窟責云: “國王出江外迎吾使价則兵可退也.” 遂遣蒙古大等十人來.

#高麗史24卷-世家24-高宗3-40-62-1253
辛卯王渡江迎于昇天新闕夜別抄八十人衷甲以從蒙古大謂王曰: “自大軍入境以來一日死亡者幾千萬人王何惜一身不顧萬民之命乎? 王若早出迎安有無辜之民肝腦塗地者乎也窟大王之言卽皇帝之言吾之言卽也窟大王之言也自今以往萬世和好豈不樂哉?” 遂?飮而去王還江都喬桐別抄伏兵平州城外夜入虜營擊殺甚衆校尉張子邦持短兵手殺屯長二十餘人.

#高麗史24卷-世家24-高宗3-40-63-1253
乙未親設仁王道場.

#高麗史24卷-世家24-高宗3-40-64-1253
丁酉也窟遣人來言置達魯花赤及坼城子事其官人胡花亦索金銀獺皮紵布等物.

#高麗史24卷-世家24-高宗3-40-65-1253
戊戌王*?也窟書曰: “前者僕射金寶鼎還大王諭以: ‘若能出迎使者卽當回軍.’ 遂遣蒙古大等十人以來竊惟出迎使者近無其例?値天寒風勁以老病之軀豈敢涉海? 然大王之敎不敢違也祗率臣僚出迎使者意謂大王不違舊約卽還軍旅今承明敎欲留兵一萬置達魯花赤之語若果如此安得保其無患復都舊京耶? 請寢其事以惠東民. 若乃坼城子事小邦元來俗不露居又海賊無時虜掠是用未卽壞去後當依命.” *?胡花官人書曰: “其所*?{須}金銀自昔不産於小邦其於納貢猶未易辦獺皮紵布自興兵以來民皆驚竄難以做辦今略爲信具如別紙.”

#高麗史24卷-世家24-高宗3-40-66-1253
癸卯親設消災道場.

#高麗史24卷-世家24-高宗3-40-67-1253
十二月壬子幸梯浦館引見阿母侃使佐.

#高麗史24卷-世家24-高宗3-40-68-1253
丙辰設華嚴神衆道場于內殿.

#高麗史24卷-世家24-高宗3-40-69-1253
戊午親醮北斗.

#高麗史24卷-世家24-高宗3-40-70-1253
壬戌忠州馳報: “蒙兵解圍.”

#高麗史24卷-世家24-高宗3-40-71-1253
乙丑親設仁王道場.

#高麗史24卷-世家24-高宗3-40-72-1253
壬申遣安慶公?如蒙古.

#高麗史24卷-世家24-高宗3-40-73-1253
是月盜發厚睿二陵.

#高麗史24卷-世家24-高宗3-40-74-1253
是歲慶尙州道按察副使任柱令州縣聚白馬蹄造帶效犀至有殺馬者又*?{斂}二十升白紵布民持白銀一斤易布一匹猶未易得南民騷然.

#高麗史24卷-世家24-高宗3-41-01-1254
○(甲寅)四十一年春正月乙亥朔放朝賀.

#高麗史24卷-世家24-高宗3-41-02-1254
謁景靈殿.

#高麗史24卷-世家24-高宗3-41-03-1254
丁丑安慶公?至蒙古屯所設宴張樂饗士阿母侃還師.

#高麗史24卷-世家24-高宗3-41-04-1254
戊寅親設天兵神衆道場.

#高麗史24卷-世家24-高宗3-41-05-1254
甲申京城解嚴.

#高麗史24卷-世家24-高宗3-41-06-1254
遣少卿朴汝翼郞將鄭子璵等往探蒙兵還否兼安撫天龍楊根二城.

#高麗史24卷-世家24-高宗3-41-07-1254
甲午親設仁王道場.

#高麗史24卷-世家24-高宗3-41-08-1254
丁酉親醮北斗于內殿.

#高麗史24卷-世家24-高宗3-41-09-1254
庚子李峴棄市.

#高麗史24卷-世家24-高宗3-41-10-1254
二月甲辰朔流天龍城別監趙邦彦黃驪縣令鄭臣旦于海島.

#高麗史24卷-世家24-高宗3-41-11-1254
甲寅以鄭準崔坪林景弼?爲樞密院副使.

#高麗史24卷-世家24-高宗3-41-12-1254
丁巳燃燈王如奉恩寺.

#高麗史24卷-世家24-高宗3-41-13-1254
己未北界兵馬使報: “蒙古兵船七?侵葛島虜三十戶.”

#高麗史24卷-世家24-高宗3-41-14-1254
庚午親設華嚴神衆道場.

#高麗史24卷-世家24-高宗3-41-15-1254
三月乙亥加門下侍郞宋珣守太尉.

#高麗史24卷-世家24-高宗3-41-16-1254
全羅州道巡問使李純孝卒.

#高麗史24卷-世家24-高宗3-41-17-1254
辛卯幸賢聖寺.

#高麗史24卷-世家24-高宗3-41-18-1254
甲午?知政事崔珙卒輟朝三日謚戴莊.

#高麗史24卷-世家24-高宗3-41-19-1254
丁酉御史高平節崔鐸梁信成朴裕奉公胤坐散大倉粟皆免官平節數至二千石故特流于海島使者到門逃走投江而死.

#高麗史24卷-世家24-高宗3-41-20-1254
是月遣秘書少卿李守孫四門博士金良瑩如蒙古拘留三年死于懿州.

#高麗史24卷-世家24-高宗3-41-21-1254
夏四月癸卯朔幸乾聖福靈二寺.

#高麗史24卷-世家24-高宗3-41-22-1254
壬子幸妙通寺.

#高麗史24卷-世家24-高宗3-41-23-1254
己未親設天兵神衆道場.

#高麗史24卷-世家24-高宗3-41-24-1254
癸亥設仁王道場.

#高麗史24卷-世家24-高宗3-41-25-1254
丙寅幸外院九曜堂.

#高麗史24卷-世家24-高宗3-41-26-1254
是月旱.

#高麗史24卷-世家24-高宗3-41-27-1254
五月壬申朔幸王輪寺設天兵華嚴神衆道場.

#高麗史24卷-世家24-高宗3-41-28-1254
丙子以端午節謁景靈殿.

#高麗史24卷-世家24-高宗3-41-29-1254
六月壬寅朔王如奉恩寺.

#高麗史24卷-世家24-高宗3-41-30-1254
甲辰賜尹正衡等及第.

#高麗史24卷-世家24-高宗3-41-31-1254
戊申親設天兵神衆道場.

#高麗史24卷-世家24-高宗3-41-32-1254
丙辰王受菩薩戒于正殿.

#高麗史24卷-世家24-高宗3-41-33-1254
戊午親設功德天藥師二道場.

#高麗史24卷-世家24-高宗3-41-34-1254
丁卯設華嚴神衆道場.

#高麗史24卷-世家24-高宗3-41-35-1254
是月京城大疫.

#高麗史24卷-世家24-高宗3-41-36-1254
閏月己卯遣中書舍人金守精如蒙古.

#高麗史24卷-世家24-高宗3-41-37-1254
秋七月己酉親設天兵神衆道場.

#高麗史24卷-世家24-高宗3-41-38-1254
丁巳王聞蒙使多可等來移御昇天新闕.

#高麗史24卷-世家24-高宗3-41-39-1254
安慶府典籤閔仁解還自蒙古言帝使車羅大主東國.

#高麗史24卷-世家24-高宗3-41-40-1254
戊午蒙古使多可等五十人*?{齎}文牒來諭曰: “國王雖已出陸侍中崔沆尙書李應烈周永珪柳璥等不出是爲眞降耶?” 仍責誅降城官吏王徵趙邦彦鄭臣旦乘傳入京見于多可以示不誅.

#高麗史24卷-世家24-高宗3-41-41-1254
壬戌西北面兵馬使報: “車羅大等帥兵五千渡*?綠{鴨綠}.”

#高麗史24卷-世家24-高宗3-41-42-1254
癸亥太白晝見經天.

#高麗史24卷-世家24-高宗3-41-43-1254
多可還附表曰: “王人驟降聖訓稠加擧國?惶瞻天?列伏望霽雷霆之威回日月之明備問來使之親觀商酌讒人之妄訴使越境風馳驍騎一時卷還令涉江陸處之弊封萬世永保.”

#高麗史24卷-世家24-高宗3-41-44-1254
時多可?云: “吾歸則大兵可回.” 國家信之令州縣護送於是擧邑被掠者甚多.

#高麗史24卷-世家24-高宗3-41-45-1254
是日王還江都.

#高麗史24卷-世家24-高宗3-41-46-1254
甲子太白晝見.

#高麗史24卷-世家24-高宗3-41-47-1254
蒙兵候騎至西海道.

#高麗史24卷-世家24-高宗3-41-48-1254
戊辰蒙古騎兵三十來屯峽溪冠山驛.

#高麗史24卷-世家24-高宗3-41-49-1254
八月辛未朔太白晝見.

#高麗史24卷-世家24-高宗3-41-50-1254
親設消?道場.

#高麗史24卷-世家24-高宗3-41-51-1254
癸酉慶尙全羅二道各遣夜別抄八十人守衛京城.

#高麗史24卷-世家24-高宗3-41-52-1254
甲戌地震.

#高麗史24卷-世家24-高宗3-41-53-1254
蒙古軍入西北鄙.

#高麗史24卷-世家24-高宗3-41-54-1254
丙子候騎至廣州.

#高麗史24卷-世家24-高宗3-41-55-1254
赦中外死囚十人杖流有人島.

#高麗史24卷-世家24-高宗3-41-56-1254
己丑安慶公?還自蒙古蒙使十人偕來王幸梯浦宴慰蒙使曰: “帝?臣等伴公護行萬里風塵恐有不寧今日幸無恙還國吾等甚喜.” 仍請獻酌王許之.

#高麗史24卷-世家24-高宗3-41-57-1254
庚寅蒙兵候騎屯槐州城下散員張子邦率別抄擊破之.

#高麗史24卷-世家24-高宗3-41-58-1254
壬辰命大將軍李長詣蒙兵屯所普賢院贈車羅大余速禿甫波大等元帥及永寧公?洪福源金銀酒器皮幣有差.

#高麗史24卷-世家24-高宗3-41-59-1254
長還奏: “車羅大云: ‘君臣百姓出陸則盡剃其髮否則以國王還如一不從兵無回期.’”

#高麗史24卷-世家24-高宗3-41-60-1254
九月庚子朔幸賢聖寺.

#高麗史24卷-世家24-高宗3-41-61-1254
辛丑東界兵馬使報: “東眞兵又多入境.”

#高麗史24卷-世家24-高宗3-41-62-1254
癸卯幸乾聖福靈二寺.

#高麗史24卷-世家24-高宗3-41-63-1254
丙午親設天兵神衆道場.

#高麗史24卷-世家24-高宗3-41-64-1254
己酉遣御史朴仁基至車羅大屯所贈酒果及幣.

#高麗史24卷-世家24-高宗3-41-65-1254
癸丑車羅大攻忠州山城風雨暴作城中人抽精銳奮擊之敵解圍遂南下.

#高麗史24卷-世家24-高宗3-41-66-1254
乙卯幸妙通寺.

#高麗史24卷-世家24-高宗3-41-67-1254
丁巳幸王輪寺.

#高麗史24卷-世家24-高宗3-41-68-1254
丙寅樞密院副使崔溫奏: “?書省掌齋醮祭享文書故每月一人入直沐浴齋素終月乃出若翰林院寶文閣同文院御書院輪番迭宿或飮酒食肉或經穢惡不宜會宿?書省請禁之.” 制可.

#高麗史24卷-世家24-高宗3-41-69-1254
己巳幸外院九曜堂.

#高麗史24卷-世家24-高宗3-41-70-1254
冬十月庚午朔親設消?道場.

#高麗史24卷-世家24-高宗3-41-71-1254
戊子車羅大攻尙州山城黃嶺寺僧洪之射殺第四官人士卒死者過半遂解圍而退.

#高麗史24卷-世家24-高宗3-41-72-1254
遣?知政事崔璘如車羅大屯所請罷兵.

#高麗史24卷-世家24-高宗3-41-73-1254
以崔璘爲門下平章事.

#高麗史24卷-世家24-高宗3-41-74-1254
命宰臣祈告*大廟曰: “洪惟太祖當三方鼎分愍百姓?苦揮義兵而雲合響應奮戎衣而電邁風馳*閒關草昧掃淸雲屯合韓土爲一家服王民於億載. 我太宗大王?堅執銳沐雨櫛風從聖祖于干戈拯生民於塗炭. 我世宗大王智勇兼資戡定大亂立中興返正之功?永世不遷之主. 我宣肅睿大王聖聖繼體持盈而守成元元歸仁含哺而樂業文成理定煥乎有章禮制樂作巍乎難名. 我仁神康大王挺英明之資承積累之慶雖則奸軌?變輒以震謀而剪除亦賴先正夾輔卒致國步之淸寧由是祖有功而宗有德?配帝以郊配天棲靈九廟之中垂裕百世之下伏念以?薄之資宅黎烝之上發聞惟腥巨??至頃自金卯之歲蠢玆黑狄之人躪藉乎北*?{淫}浸及南至使棄赫赫之鴻都保區區之海邑未得屈强相衡爾乃朝聘惟勤卑辭稱臣厚禮遣質選子弟而入侍率臣僚以出迎民已困矣調*?{斂}以奉之我固弱矣徵令以逼之?車雖相望於道弓騎乃連討我疆?去?來長驅深入?逋逃而降者具虛實以告之彼虜計得吾民勢窮死者暴形骸生者爲奴虜父子不相聊妻?不相保加以比日以來乾文示變循巷哀呼人嫌大甚俯仰慄愧*?{寤}寐難安竊念三韓乃先王之家萬姓是先王之民豈忍家??民盡劉乎. 是用痛心疾首?膽披肝爰命攸司望涓良日修薄奠薦神軒伏望上以念王業之艱難下以憫生民之憔悴恕已往之過愆哀卽今之形勢請命于上帝宣威若當年叛謀沮?列域繕保胡兵自潰未臘而班還民力有餘及春而耘稼按堵如故鼓腹咸熙紀綱?絡之復振宗廟血祀之永延.”

#高麗史24卷-世家24-高宗3-41-75-1254
己未親設華嚴神衆道場.

#高麗史24卷-世家24-高宗3-41-76-1254
十二月甲申合祀山川神*?{祇}于神廟曰: “夫主國山川依人而行者神之道也則所寓之國所依之人能不哀矜而終始保護耶? 本朝自昔三韓鼎峙爭疆萬姓塗炭我龍祖應期而作俯循人望擧義一唱四方響臻自然歸順. 然當草昧*閒或有不軌之徒嘯聚蜂起而以尺劒掃淸三土合爲一家然後聖聖相繼代代相承以至于今日矣. 三百餘載之*閒時數使然?變屢興卽能戡定者全是我諸神僉力潛扶保安社稷之所致也越辛卯歲以來不幸爲蒙人所寇國家禍亂不可?言嗟呼竭我琛?歲常兩度恪修貢賦而懲責尤加又前年大擧而來東角藩屛數城不日*閒悉見屠殘乘勝縱銳卽移兵中原雨矢石雷鼓?累月攻擊而孑爾孤城幾乎殆矣當是時若此城見陷則其他列堡靡然席卷者必矣幸賴月嶽大王現大威力密加扶護乃克守禦終成萬世之功雖然弱難拒强故懼其禍之滋深涉海出迎又遣子安慶公往請和親何圖數竪接踵逃去巧播讒言至使今年?加大兵蹂踐南隅凡我國所病盡知之而?我腹心我勢旣窮無柰何矣. 噫比年來人畜之被害驅掠者已不可勝言至乃孑遺亦皆父子不相恤妻子不相保矣?今一年之*閒餓莩已滿於閭巷則國之勢其不危哉護國神明之威驗不於今日闡用而更待何時耶其忍令國業墮地民命盡劉必不然矣. 伏望恕國家?誤之罪愆哀民俗屠殘之性命急回神力挫逐腥?使國業更延民命更續豈惟三韓受賜多矣抑亦?潔祀事當不替於萬世矣.”

#高麗史24卷-世家24-高宗3-41-77-1254
丁亥親設天兵神衆道場.

#高麗史24卷-世家24-高宗3-41-78-1254
甲午崔璘還奏曰: “臣至陜州丹溪見車羅大言崔沆奉王出陸則兵可罷.”

#高麗史24卷-世家24-高宗3-41-79-1254
是歲蒙兵所虜男女無慮二十萬六千八百餘人殺戮者不可勝計所經州郡皆爲?燼自有蒙兵之亂未有甚於此時也.

#高麗史24卷-世家24-高宗3-42-01-1255
○(乙卯)四十二年春正月己亥朔放朝賀.

#高麗史24卷-世家24-高宗3-42-02-1255
辛丑蒙兵二十餘騎到甲串江外癸卯被虜大丘民逃還言: “蒙古帝?車羅大促還師蒙兵屯北界者已渡鴨綠江.”

#高麗史24卷-世家24-高宗3-42-03-1255
乙卯蒙兵百餘騎到昇天城外命大將軍崔瑛慰諭瑛自城上?下酒饌?之蒙兵乃去遣平章事崔璘如蒙古獻方物仍乞罷兵表曰: “皇威遠格聖訓驟加無地措躬?天以實恭惟皇帝陛下廓乾坤之度察貝錦之讒疾速班師哀矜有衆則咸承仁化得聊生而出居嘉與後昆至永世而供職.” 車羅大屯于舊京保定門外庚申蒙兵五十餘騎到昇天城外.

#高麗史24卷-世家24-高宗3-42-04-1255
壬戌以交河縣人所獲蒙古馬匹分賜兩府宰樞.

#高麗史24卷-世家24-高宗3-42-05-1255
癸亥幸神格殿.

#高麗史24卷-世家24-高宗3-42-06-1255
二月辛未車羅大遣阿豆仍夫等四人來甲戌王宴于梯浦館.

#高麗史24卷-世家24-高宗3-42-07-1255
蒙兵屯宿鐵嶺登州別抄挾攻殲之.

#高麗史24卷-世家24-高宗3-42-08-1255
辛巳燃燈王如奉恩寺.

#高麗史24卷-世家24-高宗3-42-09-1255
癸未以都祭庫判官高鼎梅爲黃驪利川川寧楊根竹州陰竹等處蘇復別監鼎梅不顧蘇復之意耽于酒色剝民爲利.

#高麗史24卷-世家24-高宗3-42-10-1255
甲申崔沆進酒饌于王召太子諸王宴于內殿作樂徹夜而罷是時民多餓莩王制於權臣不得已設此宴樂.

#高麗史24卷-世家24-高宗3-42-11-1255
癸巳以崔沆監脩國史.

#高麗史24卷-世家24-高宗3-42-12-1255
甲午京城解嚴.

#高麗史24卷-世家24-高宗3-42-13-1255
三月丙午諸道郡縣入保山城海島者悉令出陸時公山城合入郡縣粮盡道遠者飢死甚衆老弱塡壑至有繫兒於樹而去者.

#高麗史24卷-世家24-高宗3-42-14-1255
戊申幸賢聖寺.

#高麗史24卷-世家24-高宗3-42-15-1255
戊午親設華嚴神衆道場.

#高麗史24卷-世家24-高宗3-42-16-1255
己未命判司天事安邦悅脩智陵以爲蒙古所壞也.

#高麗史24卷-世家24-高宗3-42-17-1255
甲子親設佛頂心道場.

#高麗史24卷-世家24-高宗3-42-18-1255
夏四月丁卯幸乾聖福靈二寺.

#高麗史24卷-世家24-高宗3-42-19-1255
己卯幸妙通寺.

#高麗史24卷-世家24-高宗3-42-20-1255
壬午幸王輪寺.

#高麗史24卷-世家24-高宗3-42-21-1255
甲申幸外院九曜堂.

#高麗史24卷-世家24-高宗3-42-22-1255
辛卯北界兵馬使報: “蒙兵屯義靜州之境自兄弟山至大府城彌滿原野.”

#高麗史24卷-世家24-高宗3-42-23-1255
癸巳親設消?道場.

#高麗史24卷-世家24-高宗3-42-24-1255
是月道路始通兵荒以來骸骨蔽野被虜人民逃入京城者絡繹不絶都兵馬使日給米一升救之然死者無?.

#高麗史24卷-世家24-高宗3-42-25-1255
五月戊戌令四品以上獻安民禦敵之策.

#高麗史24卷-世家24-高宗3-42-26-1255
丁未北界報: “蒙兵三百餘騎寇龍岡咸從等縣掠農民牛馬而去.”

#高麗史24卷-世家24-高宗3-42-27-1255
辛亥東界兵馬使報: “東眞兵百餘騎入高和州.”

#高麗史24卷-世家24-高宗3-42-28-1255
甲寅分遣諸道勸農使.

#高麗史24卷-世家24-高宗3-42-29-1255
六月丙寅朔王如奉恩寺.

#高麗史24卷-世家24-高宗3-42-30-1255
戊辰賜郭王府等及第.

#高麗史24卷-世家24-高宗3-42-31-1255
甲戌遣侍御史金守剛郞將庾資弼如蒙古進方物.

#高麗史24卷-世家24-高宗3-42-32-1255
乙亥親設華嚴神衆道場.

#高麗史24卷-世家24-高宗3-42-33-1255
秋七月壬戌親設天兵神衆道場.

#高麗史24卷-世家24-高宗3-42-34-1255
八月戊辰王御便殿與宰樞決中外重刑赦斬絞二人配有人島.

#高麗史24卷-世家24-高宗3-42-35-1255
癸酉始改創*大廟移安神主于諸陵署.

#高麗史24卷-世家24-高宗3-42-36-1255
乙亥親設功德天道場.

#高麗史24卷-世家24-高宗3-42-37-1255
壬午北界報: “蒙兵抄略淸川江內.”

#高麗史24卷-世家24-高宗3-42-38-1255
以崔?爲殿中內給事.

#高麗史24卷-世家24-高宗3-42-39-1255
戊子蒙兵二十餘騎到昇天府京城戒嚴.

#高麗史24卷-世家24-高宗3-42-40-1255
壬辰幸賢聖寺.

#高麗史24卷-世家24-高宗3-42-41-1255
九月乙未親設消?道場.

#高麗史24卷-世家24-高宗3-42-42-1255
癸卯幸乾聖福靈二寺.

#高麗史24卷-世家24-高宗3-42-43-1255
丁未崔璘與蒙古使六人來留客使于昇天館先入奏云: “車羅大永寧公領大兵到西京候騎已至金郊.”

#高麗史24卷-世家24-高宗3-42-44-1255
己酉宰樞議云: “館待客使雖厚無益.” 璘曰: “若不得已遣使于帝所則今來使不可不?接.” 庚戌王出迎于梯浦辛亥宴蒙使.

#高麗史24卷-世家24-高宗3-42-45-1255
是月外膳不繼內藏告竭王?晝膳. 左倉別監尹平北人也王再三召之不至越三日乃進王怒甚欲令執政奪其官?然嘆曰: “今日我雖奪之明日必復之何懲之有.” 只命責之.

#高麗史24卷-世家24-高宗3-42-46-1255
冬十月乙丑蒙兵踰大院嶺忠州出精銳擊殺千餘人.

#高麗史24卷-世家24-高宗3-42-47-1255
癸酉幸妙通寺.

#高麗史24卷-世家24-高宗3-42-48-1255
辛巳幸外院九曜堂設仁王道場于內殿.

#高麗史24卷-世家24-高宗3-42-49-1255
壬午飯僧三百于毬庭三日.

#高麗史24卷-世家24-高宗3-42-50-1255
十一月丁酉*大廟成還安神主.

#高麗史24卷-世家24-高宗3-42-51-1255
丙午設八關會幸法王寺.

#高麗史24卷-世家24-高宗3-42-52-1255
己未親設金經道場.

#高麗史24卷-世家24-高宗3-42-53-1255
十二月戊辰以金璉辛喜?爲侍御史.

#高麗史24卷-世家24-高宗3-42-54-1255
庚寅以崔沆爲中書令; 奇允肅爲門下侍郞同中書門下平章事; 李君卿知門下省事; 趙脩爲政堂文學致仕.

#高麗史24卷-世家24-高宗3-42-55-1255
壬辰蒙兵造船攻槽島不克.

#高麗史24卷-世家24-高宗3-42-56-1255
是歲冬無雪京城大疫.

#高麗史24卷-世家24-高宗3-43-01-1256
○(丙辰)四十三年春正月癸巳朔放朝賀.

#高麗史24卷-世家24-高宗3-43-02-1256
戊戌親設天兵神衆道場.

#高麗史24卷-世家24-高宗3-43-03-1256
壬寅樞密院副使崔坪卒.

#高麗史24卷-世家24-高宗3-43-04-1256
丙午太白晝見經天.

#高麗史24卷-世家24-高宗3-43-05-1256
丁巳王聞蒙古兵謀攻諸島遣將軍李廣宋君斐領舟師三百南下禦之.

#高麗史24卷-世家24-高宗3-43-06-1256
二月乙丑守太師門下侍郞平章事金敞卒.

#高麗史24卷-世家24-高宗3-43-07-1256
丙子燃燈王如奉恩寺.

#高麗史24卷-世家24-高宗3-43-08-1256
是月以蒙兵停發六道宣旨使用別監時奉使者剝民橫*?{斂}以固恩寵民甚苦之反喜蒙兵之至.

#高麗史24卷-世家24-高宗3-43-09-1256
三月己酉幸賢聖寺.

#高麗史24卷-世家24-高宗3-43-10-1256
遣大將軍愼執平等于車羅大屯所.

#高麗史24卷-世家24-高宗3-43-11-1256
癸丑太白晝見經天.

#高麗史24卷-世家24-高宗3-43-12-1256
甲寅幸乾聖福靈二寺.

#高麗史24卷-世家24-高宗3-43-13-1256
戊午蒙兵到窄梁外崔沆使都房分守要害.

#高麗史24卷-世家24-高宗3-43-14-1256
己未李廣宋君斐趣靈光約分道擊之蒙兵知而有備廣還入島君斐保笠巖山城城中强壯悉投於敵唯老幼在一日君斐佯出羸弱數人於城外以示之蒙兵以爲粮盡引兵至城下君斐率精銳奮擊敗之殺傷甚多擒官人四.

#高麗史24卷-世家24-高宗3-43-15-1256
夏四月丙寅雨雹大如梅.

#高麗史24卷-世家24-高宗3-43-16-1256
戊辰玄風縣人四十餘?避亂泊近縣江渚蒙兵追獲男女財物殺勸農使金宗?.

#高麗史24卷-世家24-高宗3-43-17-1256
辛未幸王輪寺.

#高麗史24卷-世家24-高宗3-43-18-1256
壬申愼執平自蒙兵屯所還言: “車羅大永寧公云: ‘若國王出迎使者王太子親朝帝所兵可罷還否則以何辭而退乎?’” 時車羅大永寧公屯潭陽洪福源屯海陽. 癸酉宰樞會議退兵之策計無所出王曰: “?得退師何惜一子出迎.”

#高麗史24卷-世家24-高宗3-43-19-1256
甲戌幸妙通寺.

#高麗史24卷-世家24-高宗3-43-20-1256
乙亥復遣愼執平于車羅大屯所寄書云: “大兵回來惟命是從.”

#高麗史24卷-世家24-高宗3-43-21-1256
戊寅西北面兵馬使馳報: “遣別抄三百擊蒙兵一千于義州.”

#高麗史24卷-世家24-高宗3-43-22-1256
庚辰大府島別抄夜出仁州境蘇來山下擊走蒙兵百餘人.

#高麗史24卷-世家24-高宗3-43-23-1256
庚寅忠州道巡問使韓就在牙州海島以船九?欲擊蒙兵蒙兵逆擊盡殺之蒙兵入忠州屠州城. 又攻山城官吏老弱恐不能拒登月嶽神祠忽雲霧風雨雷雹俱作蒙兵以爲神助不攻而退.

#高麗史24卷-世家24-高宗3-43-24-1256
五月壬辰幸外院九曜堂.

#高麗史24卷-世家24-高宗3-43-25-1256
壬寅愼執平自羅州還言: “車羅大怒曰: ‘若欲和親爾國何多殺我兵. 死者已矣擒者可還.’ 仍令三十人伴行.” 到昇天館甲辰王幸昇天闕宴客使仍贈金銀布帛酒器等物有差.

#高麗史24卷-世家24-高宗3-43-26-1256
庚戌新陽伯*??{?}卒.

#高麗史24卷-世家24-高宗3-43-27-1256
丙辰東北面兵馬使報: “登州城中無水且無粮儲人民散去.” 乃令入保島內.

#高麗史24卷-世家24-高宗3-43-28-1256
六月庚申朔遣將軍李阡率舟師二百餘人禦蒙兵于南道.

#高麗史24卷-世家24-高宗3-43-29-1256
辛酉王如奉恩寺.

#高麗史24卷-世家24-高宗3-43-30-1256
甲戌王受菩薩戒于內殿.

#高麗史24卷-世家24-高宗3-43-31-1256
壬午將軍李阡與蒙兵戰于溫水縣斬數十級奪所虜男女百餘人崔沆以銀六斤賞士卒.

#高麗史24卷-世家24-高宗3-43-32-1256
是月車羅大屯海陽無等山頂遣兵一千南掠.

#高麗史24卷-世家24-高宗3-43-33-1256
秋八月乙丑發新興倉賑崔沆家兵.

#高麗史24卷-世家24-高宗3-43-34-1256
甲戌赦死罪三人配有人島.

#高麗史24卷-世家24-高宗3-43-35-1256
庚辰遣將軍宋吉儒徙淸州民于海島.

#高麗史24卷-世家24-高宗3-43-36-1256
辛巳車羅大永寧公洪福源等到甲串江外大張旗幟牧馬于田登通津山望江都退屯守安縣.

#高麗史24卷-世家24-高宗3-43-37-1256
九月己丑幸賢聖寺.

#高麗史24卷-世家24-高宗3-43-38-1256
金守剛還自蒙古帝遣徐趾來命班師.

#高麗史24卷-世家24-高宗3-43-39-1256
辛丑幸乾聖福靈二寺.

#高麗史24卷-世家24-高宗3-43-40-1256
癸卯平章事崔璘卒.

#高麗史24卷-世家24-高宗3-43-41-1256
戊申幸王輪寺.

#高麗史24卷-世家24-高宗3-43-42-1256
庚戌車羅大等收軍北還.

#高麗史24卷-世家24-高宗3-43-43-1256
是月盜發康宗陵.

#高麗史24卷-世家24-高宗3-43-44-1256
冬十月庚申幸妙通寺.

#高麗史24卷-世家24-高宗3-43-45-1256
己巳蒙兵六十人寇艾島別抄盡擒斬之.

#高麗史24卷-世家24-高宗3-43-46-1256
辛未京城解嚴自乙卯八月至今凡十五月而罷兵.

#高麗史24卷-世家24-高宗3-43-47-1256
甲申車羅大管下東京摠管松山率妻及?從五人來投崔沆館待甚厚問其來由松山云: “非以蒙古危亡而爾國强盛也我有三罪以此來耳車羅大入南界以我鎭義州不能固守一也又使我勸農畜粮而禾稼不登倉庫虛耗二也聞高麗兵來遣七十人刺探無一人返者三也.” 於是賜宅一區及米穀器物布帛奴婢各三口.

#高麗史24卷-世家24-高宗3-43-48-1256
乙酉以崔滋爲中書平章事.

#高麗史24卷-世家24-高宗3-43-49-1256
十一月辛丑設八關會幸法王寺.

#高麗史24卷-世家24-高宗3-43-50-1256
十二月壬午以金起孫知門下省事李輔李世材李藏用?爲樞密院副使.

#高麗史24卷-世家24-高宗3-43-51-1256
甲申盜入太子府竊玉冊緣飾金銀彩帛.

#高麗史24卷-世家24-高宗3-43-52-1256
冬無雪飢疫相仍?屍蔽路銀一斤直米二斛.

#高麗史24卷-世家24-高宗3-44-01-1257
○(丁巳)四十四年春正月丁亥朔放朝賀.

#高麗史24卷-世家24-高宗3-44-02-1257
丙辰宰樞議以蒙國連歲加兵竭力事之無益停春例進奉.

#高麗史24卷-世家24-高宗3-44-03-1257
二月庚午燃燈王如奉恩寺.

#高麗史24卷-世家24-高宗3-44-04-1257
三月丁酉幸賢聖寺.

#高麗史24卷-世家24-高宗3-44-05-1257
甲寅幸乾聖寺.

#高麗史24卷-世家24-高宗3-44-06-1257
夏四月丁巳幸福靈寺.

#高麗史24卷-世家24-高宗3-44-07-1257
乙丑幸妙通寺.

#高麗史24卷-世家24-高宗3-44-08-1257
丁卯門下侍郞平章事奇允肅卒.

#高麗史24卷-世家24-高宗3-44-09-1257
壬申幸王輪寺.

#高麗史24卷-世家24-高宗3-44-10-1257
乙亥幸外帝釋院.

#高麗史24卷-世家24-高宗3-44-11-1257
原州賊安悅等據古城叛遣將軍尹君正郞將權贊領兵討之.

#高麗史24卷-世家24-高宗3-44-12-1257
丙子君正與賊三百餘人戰于興元倉大敗之有人斬安悅出降君正入城斬其巨魁松庇敦正唐老等數人脅從者徙置于島.

#高麗史24卷-世家24-高宗3-44-13-1257
閏月丁亥中書令崔沆死.

#高麗史24卷-世家24-高宗3-44-14-1257
甲午以崔沆死停科擧.

#高麗史24卷-世家24-高宗3-44-15-1257
城中大飢.

#高麗史24卷-世家24-高宗3-44-16-1257
東眞寇東州界.

#高麗史24卷-世家24-高宗3-44-17-1257
辛丑赦二罪以下.

#高麗史24卷-世家24-高宗3-44-18-1257
五月戊午遣起居注金守剛郞將秦世基如蒙古.

#高麗史24卷-世家24-高宗3-44-19-1257
東北面兵馬使報: “分司御史安禧設伏於永?山谷挾擊東眞兵獲兵仗鞍馬及所虜男女牛馬等物.”

#高麗史24卷-世家24-高宗3-44-20-1257
乙丑西北面馳報: “蒙兵三十餘騎渡淸川江趣龍岡咸從.”

#高麗史24卷-世家24-高宗3-44-21-1257
丁卯東北面兵馬使報: “東眞兵三千餘騎入登州.”

#高麗史24卷-世家24-高宗3-44-22-1257
甲戌遣諸城防護別監.

#高麗史24卷-世家24-高宗3-44-23-1257
癸未京城戒嚴.

#高麗史24卷-世家24-高宗3-44-24-1257
是月蒙兵入泰州殺副使崔濟擒其妻子州人多被害.

#高麗史24卷-世家24-高宗3-44-25-1257
六月乙酉王如奉恩寺.

#高麗史24卷-世家24-高宗3-44-26-1257
戊子蒙古候兵入開京遣將作監李凝?之.

#高麗史24卷-世家24-高宗3-44-27-1257
癸巳平章事致仕金台瑞卒.

#高麗史24卷-世家24-高宗3-44-28-1257
蒙兵至南京遣李凝請退兵甫波大云: “去留在車羅大處分.”

#高麗史24卷-世家24-高宗3-44-29-1257
乙未蒙兵至稷山遣侍御史金軾詣屯所請客使三人來.

#高麗史24卷-世家24-高宗3-44-30-1257
辛亥西北面兵馬使報: “蒙古軍至西京.” 壬子金軾伴客使如車羅大屯所.

#高麗史24卷-世家24-高宗3-44-31-1257
秋七月丙辰車羅大使佐十八人到昇天館戊午王邀宴于梯浦館.

#高麗史24卷-世家24-高宗3-44-32-1257
庚午以崔?爲右副承宣.

#高麗史24卷-世家24-高宗3-44-33-1257
壬申金軾自車羅大屯所安北府還云: “車羅大曰王若親來我卽回兵又令王子入朝永無後患.”

#高麗史24卷-世家24-高宗3-44-34-1257
癸酉流上將軍趙晟于海島晟性强暴多占人土田謗?國家分田制祿妻兄隊正申巨龍等恐禍及己陰錄罪惡規以自解晟知之反誣巨龍等謀叛崔?訊之巨龍等乃上所錄書流晟于島籍其家.

#高麗史24卷-世家24-高宗3-44-35-1257
宰樞等請遣王子講和於蒙古不聽崔滋金寶鼎等力請許之宰樞更奏: “先遣宗親觀變然後可遣也.” 乃遣永安公僖贈車羅大銀甁一百酒果等物.

#高麗史24卷-世家24-高宗3-44-36-1257
永安公僖自車羅大屯所還云: “車羅大問曰: ‘何爲來?’ 對曰: ‘大人召還南下軍兵且禁侵蹂禾穀國王喜甚遣臣奉一觴’ 車羅大曰: ‘太子到日當退屯鳳州.’”

#高麗史24卷-世家24-高宗3-44-37-1257
戊子宰樞奏: “請遣太子以活民命.” 王猶豫未決宰樞又遣金軾告車羅大曰: “待大軍回歸太子親朝帝所.” 車羅大許之曰: “回軍後王子可與松山等偕來.” 於是禁掠昇天府甲串江外及諸島人民時內外蕭然計無所出但祈禱佛宇神祠而已.

#高麗史24卷-世家24-高宗3-44-38-1257
壬寅復遣金軾*?{齎}酒果銀幣獺皮等物如車羅大屯所餞之以觀其意.

#高麗史24卷-世家24-高宗3-44-39-1257
蒙兵陷神威島孟州守胡壽被害.

#高麗史24卷-世家24-高宗3-44-40-1257
別將李成義劉巨本自蒙古來投人也欲誘松山還蒙古及過江斬其首以要功於彼乃?松山曰: “此國疑汝欲殺之柰何?” 松山頗有懼色成義等得*閒約與逃歸松山從之. 將與同來王兒郞加大王度庭玉李陽等謀偕行李陽告于敎定所執成義劉巨斬之配松山等于海島尋知松山爲成義所陷卽召還慰諭.

#高麗史24卷-世家24-高宗3-44-41-1257
九月丁巳幸賢聖寺.

#高麗史24卷-世家24-高宗3-44-42-1257
戊午金軾馳報: “車羅大收兵退屯?州又督還南下甫波大軍馬.”

#高麗史24卷-世家24-高宗3-44-43-1257
辛酉賜內侍少卿宣仁烈紅?一腰崔?腹心也.

#高麗史24卷-世家24-高宗3-44-44-1257
京城地震.

#高麗史24卷-世家24-高宗3-44-45-1257
己巳西海道按察使報: “蒙兵六船侵昌麟島瓮津縣令李壽松率別抄擊却之.” 加壽松七品.

#高麗史24卷-世家24-高宗3-44-46-1257
壬申金守剛還自蒙古守剛懇乞回軍帝許之仍遣使與守剛偕來癸酉幸梯浦館迎蒙使.

#高麗史24卷-世家24-高宗3-44-47-1257
戊寅幸賢聖寺.

#高麗史24卷-世家24-高宗3-44-48-1257
冬十月丁亥幸乾聖福靈二寺.

#高麗史24卷-世家24-高宗3-44-49-1257
壬寅幸外院九曜堂.

#高麗史24卷-世家24-高宗3-44-50-1257
十一月癸丑令四品以上議遣子入朝便否及備禦蒙古之策.

#高麗史24卷-世家24-高宗3-44-51-1257
乙丑設八關會幸法王寺.

#高麗史24卷-世家24-高宗3-44-52-1257
十二月壬寅以鄭准知門下省事; 李世材爲御史大夫; 朴洪茂爲樞密院副使; 皇甫琦爲左僕射.

#高麗史24卷-世家24-高宗3-44-53-1257
遣安慶公?左僕射崔永如蒙古.

#高麗史24卷-世家24-高宗3-45-01-1258
○(戊午)四十五年春正月辛亥朔放朝賀.

#高麗史24卷-世家24-高宗3-45-02-1258
癸丑流大將軍宋吉儒于楸子島.

#高麗史24卷-世家24-高宗3-45-03-1258
己巳以崔永?知政事.

#高麗史24卷-世家24-高宗3-45-04-1258
二月壬午永嘉侯崔*??死.

#高麗史24卷-世家24-高宗3-45-05-1258
甲午燃燈王如奉恩寺.

#高麗史24卷-世家24-高宗3-45-06-1258
己亥地震.

#高麗史24卷-世家24-高宗3-45-07-1258
是月蒙兵城義州.

#高麗史24卷-世家24-高宗3-45-08-1258
三月甲子幸乾聖福靈二寺.

#高麗史24卷-世家24-高宗3-45-09-1258
丙子大司成柳璥別將金仁俊等誅崔?復政于王. 以璥爲樞密院右副承宣; 朴松庇爲大將軍; 仁俊爲將軍餘皆賜爵有差.

#高麗史24卷-世家24-高宗3-45-10-1258
己卯王御康安殿百官陳賀如新卽位禮畢出朴松庇金仁俊以時服率諸功臣左右別抄神義軍都房等入殿庭羅拜呼萬歲發崔?家?分給有差.

#高麗史24卷-世家24-高宗3-45-11-1258
夏四月庚辰朔賜柳璥金仁俊朴希實李延紹朴松庇金承俊林衍李公柱等衛社功臣號其中有干賤隸者至子孫皆令許通一等賜米二百石彩*?{段}百匹其次米百石彩*?{段}百匹甲第及土田有差.

#高麗史24卷-世家24-高宗3-45-12-1258
壬午賜五軍神騎等銀穀有差又賜篤廢疾者.

#高麗史24卷-世家24-高宗3-45-13-1258
乙酉親醮三界.

#高麗史24卷-世家24-高宗3-45-14-1258
辛卯幸王輪寺. 各番都房夜別抄神義軍書房殿前擁駕而行觀者感泣.

#高麗史24卷-世家24-高宗3-45-15-1258
丁酉別賜夜別抄神義軍人米三斛銀一斤布三匹.

#高麗史24卷-世家24-高宗3-45-16-1258
辛丑蒙兵候騎一千入遂安界遣夜別抄禦之.

#高麗史24卷-世家24-高宗3-45-17-1258
己酉王聞車羅大遣使來?出陸之狀是日出文武百官于昇天府移市肆修宮闕官僚家戶.

#高麗史24卷-世家24-高宗3-45-18-1258
五月甲寅王以兵衛涉海御昇天府闕引見車羅大客使波養等九人.

#高麗史24卷-世家24-高宗3-45-19-1258
壬戌以濟州貢馬及崔?所畜胡馬分賜文武四品以上.

#高麗史24卷-世家24-高宗3-45-20-1258
西海道按察使任睦荒于酒色以員外郞李惟信代之.

#高麗史24卷-世家24-高宗3-45-21-1258
慶尙州道按察使李洪靖公行請謁以刑部員外郞金祿延代之祿延?克倍於洪靖.

#高麗史24卷-世家24-高宗3-45-22-1258
博州人避兵入保葦島國家遣都領郞將崔乂等率別抄鎭撫之州人反殺乂及指諭尹謙監倉李承璡乂所領兵皆逃匿蘆葦*閒*跡而盡殺之遂投蒙古唯校尉申輔周乘小舟逃來告於兵馬使卽遣兵追之取婦女幼弱而還.

#高麗史24卷-世家24-高宗3-45-23-1258
丁卯遣將軍朴堅郞將金君錫宣諭葦島.

#高麗史24卷-世家24-高宗3-45-24-1258
庚午安北別將康之俊自葦島來降賜銀九斤米二十斛仍除攝郞將.

#高麗史24卷-世家24-高宗3-45-25-1258
六月庚辰王如奉恩寺.

#高麗史24卷-世家24-高宗3-45-26-1258
己丑蒙古余愁達甫波大等各率一千騎來屯嘉郭二州.

#高麗史24卷-世家24-高宗3-45-27-1258
壬辰賜張漢文等及第.

#高麗史24卷-世家24-高宗3-45-28-1258
賜北界諸城戶長郞將各白銀一斤?羅二匹.

#高麗史24卷-世家24-高宗3-45-29-1258
癸巳平章事柳韶卒.

#高麗史24卷-世家24-高宗3-45-30-1258
乙未車羅大遣波乎只等六人來.

#高麗史24卷-世家24-高宗3-45-31-1258
丙申幸梯浦館引見波乎只傳車羅大之言曰: “皇帝?云: ‘高麗國如實出降雖?犬一無所殺否則攻破水內.’ 今國王及太子出降西京則便可回兵.” 王曰: “予旣老病不可遠行.” 乃遣永安公僖知中樞院事金寶鼎如車羅大屯所.

#高麗史24卷-世家24-高宗3-45-32-1258
庚子西北面兵馬使報: “蒙兵候騎過西京.” 京城戒嚴.

#高麗史24卷-世家24-高宗3-45-33-1258
癸卯流樞密院使崔?于黑山島.

#高麗史24卷-世家24-高宗3-45-34-1258
甲辰蒙兵候騎到?白等州余愁達屯兵平州寶山驛.

#高麗史24卷-世家24-高宗3-45-35-1258
金寶鼎與余愁達所遣客使八人來.

#高麗史24卷-世家24-高宗3-45-36-1258
丁未幸梯浦館寶鼎奏曰: “余愁達語臣云: ‘皇帝以高麗之事屬我與車羅大汝知之乎? 吾以爾國降否決去留耳國王雖不出迎若遣太子迎降軍前卽日回軍否則縱兵入南界.’ 對曰: ‘太子當來見耳.’”

#高麗史24卷-世家24-高宗3-45-37-1258
秋七月壬子復遣金寶鼎如余愁達屯所請以數騎來見太子於白馬山余愁達曰: “我往見太子乎太子來見我乎?” ?不言寶鼎曰: “非敢煩大官人見枉只畏大兵耳.” 余愁達曰: “太子如欲見我期於猫串江邊.”

#高麗史24卷-世家24-高宗3-45-38-1258
乙卯宰樞以余愁達去昇天府漸遠而召見太子恐有不測之變遣譯語康禧齎酒果往慰仍?事變又遣員外郞李祿綏等見余愁達曰: “太子有疾待疾愈往見.”

#高麗史24卷-世家24-高宗3-45-39-1258
戊午余愁達遣使來曰: “國王縱不出迎太子有來見之約吾欲回兵然使者往復數四而太子不至是侮我也今欲知一決又遣使介惟國王生死之.” 王亦不出迎遣人辭謝.

#高麗史24卷-世家24-高宗3-45-40-1258
庚申李祿綏還奏曰: “余愁達言已知汝國之詐乃縱兵侵掠.”

#高麗史24卷-世家24-高宗3-45-41-1258
乙亥都兵馬宰樞所奏: “功臣柳璥金仁俊朴希實李延紹金承俊朴松庇林衍李公柱等奮擧忠義再造王家匡正三韓帶礪難忘雖超授爵秩不足以酬*?依三韓壁上功臣例柳璥仁俊宜爵其子六品給田一百結奴婢各十五口希實延紹承俊松庇林衍公柱爵其子七品給田五十結奴婢各五口無子者爵其甥姪女壻中一人圖?壁上各陞鄕貫之號其同力輔佐車松佑以下十九人亦皆陞秩許一子九品職若崔忠獻罪盈惡稔崔怡專權擅命宜削去圖?罷廟庭配享.” 從之.

#高麗史24卷-世家24-高宗3-45-42-1258
八月癸未永安公僖還自車羅大屯所.

#高麗史24卷-世家24-高宗3-45-43-1258
庚寅車羅大以兵來屯舊京遊騎散入昇天府交河峯城守安童城掠人民牧羊馬.

#高麗史24卷-世家24-高宗3-45-44-1258
癸巳日中黑子大如?子翼日又如人形.

#高麗史24卷-世家24-高宗3-45-45-1258
乙未赦.

#高麗史24卷-世家24-高宗3-45-46-1258
丙申幸賢聖寺.

#高麗史24卷-世家24-高宗3-45-47-1258
戊戌車羅大遣蒙古大等十五人來.

#高麗史24卷-世家24-高宗3-45-48-1258
己亥幸梯浦宮引見客使曰: “太子出則兵可退矣.” 王曰: “太子有病豈能出哉.”

#高麗史24卷-世家24-高宗3-45-49-1258
乙巳蒙兵攻西海道嘉殊窟陽波穴皆降之. 陽波穴有上中下三穴蒙兵自山上?下甲士於上穴口槍斧皆不得入?草投穴中遂安縣令朴林宗自縊死防護別監周尹率別抄出戰民潰尹中流矢死嘉殊穴別監盧克昌亦被擒.

#高麗史24卷-世家24-高宗3-45-50-1258
九月辛亥親醮於內殿.

#高麗史24卷-世家24-高宗3-45-51-1258
壬子蒙兵三百餘騎來屯甲串江外.

#高麗史24卷-世家24-高宗3-45-52-1258
戊午廣福山城避難吏民殺防護別監柳邦才降於蒙兵.

#高麗史24卷-世家24-高宗3-45-53-1258
庚申幸乾聖福靈二寺.

#高麗史24卷-世家24-高宗3-45-54-1258
庚午蒙兵自窄梁來屯甲串江外籠絡山野.

#高麗史24卷-世家24-高宗3-45-55-1258
辛未幸王輪寺.

#高麗史24卷-世家24-高宗3-45-56-1258
甲戌安慶公?偕蒙使還到昇天館.

#高麗史24卷-世家24-高宗3-45-57-1258
乙亥幸昇天闕迎蒙使.

#高麗史24卷-世家24-高宗3-45-58-1258
冬十月己卯遣全光宰饗車羅大請退兵.

#高麗史24卷-世家24-高宗3-45-59-1258
壬寅親設百座道場.

#高麗史24卷-世家24-高宗3-45-60-1258
是月忠州別抄設伏朴達峴狙擊蒙兵奪所擄人物牛馬兵仗.

#高麗史24卷-世家24-高宗3-45-61-1258
十一月丁未令文武四品以上陳禦蒙兵策.

#高麗史24卷-世家24-高宗3-45-62-1258
丙辰蒙古千戶劉於介率九人來投.

#高麗史24卷-世家24-高宗3-45-63-1258
戊午設八關會幸法王寺.

#高麗史24卷-世家24-高宗3-45-64-1258
癸酉以金之岱爲樞密院副使; 柳璥簽書樞密院事.

#高麗史24卷-世家24-高宗3-45-65-1258
十二月丙子朔以崔允愷爲左副承宣.

#高麗史24卷-世家24-高宗3-45-66-1258
東眞國以舟師來圍高城縣之松島焚燒戰艦.

#高麗史24卷-世家24-高宗3-45-67-1258
丁丑以卒樞密院使閔曦金慶孫刑部尙書朴暄皆有功於國賜妻子各銀一斤米三石.

#高麗史24卷-世家24-高宗3-45-68-1258
己丑蒙古散吉大王普只官人等領兵來屯古和州之地.

#高麗史24卷-世家24-高宗3-45-69-1258
龍津縣人趙暉定州人卓靑以和州?北附蒙古蒙古置雙城摠管府于和州以暉爲摠管,靑爲千戶.

#高麗史24卷-世家24-高宗3-45-70-1258
戊戌達甫城民執防護別監鄭琪等投蒙古兵.

#高麗史24卷-世家24-高宗3-45-71-1258
賜諸王宰樞顯官致仕三品租各十斛四品八斛五品六斛六品及合入外官?職員四斛.

#高麗史24卷-世家24-高宗3-45-72-1258
壬寅以崔滋同中書門下平章事; 金起孫爲中書侍郞平章事; 鄭准?知政事; 李藏用爲政堂文學; 李世材知門下省事; 趙珣守司空; 金寶鼎爲樞密院事; 金之岱同知樞密院事; 柳璥皇甫琦孫挺烈?爲樞密院副使; 金佺朴成梓爲左右僕射; 鄭世材爲右副承宣.

#高麗史24卷-世家24-高宗3-45-73-1258
甲辰遣將軍朴希實趙文柱散員朴天植如蒙古請達魯花赤曰: “本國所以未盡事大之誠. 徒以權臣擅政不樂內屬故爾今崔?已死卽欲出水就陸以聽上國之命而天兵壓境譬之穴鼠爲猫所守不敢出耳.”

#高麗史24卷-世家24-高宗3-45-74-1258
是歲諸道禾穀盡爲蒙兵所獲.

#高麗史24卷-世家24-高宗3-46-01-1259
○(己未)四十六年春正月乙巳朔放朝賀.

#高麗史24卷-世家24-高宗3-46-02-1259
丁未蒙古攻成州?巖城夜別抄率城中人與戰大敗之.

#高麗史24卷-世家24-高宗3-46-03-1259
東眞寇金剛城遣別抄三千人救之.

#高麗史24卷-世家24-高宗3-46-04-1259
戊午以鄭芝爲西北面兵馬使; 金允候爲東北面兵馬使.

#高麗史24卷-世家24-高宗3-46-05-1259
賜諸寺院僧徒及江華任內諸縣人民租有差.

#高麗史24卷-世家24-高宗3-46-06-1259
丁卯遣刑部侍郞李凝如西京王萬戶沙居只屯所.

#高麗史24卷-世家24-高宗3-46-07-1259
賜合入各官吏民租有差.

#高麗史24卷-世家24-高宗3-46-08-1259
二月戊子燃燈王如奉恩寺.

#高麗史24卷-世家24-高宗3-46-09-1259
庚寅宴諸王宰樞王再擧手以示群臣曰: “凡赴宴者拍手以助予樂.” 酒?王猶樂甚群臣拍手踊躍汗流被體至暮乃罷.

#高麗史24卷-世家24-高宗3-46-10-1259
甲午創離宮于摩利山南先是校書郞景瑜請於是山創闕則可延基業從之.

#高麗史24卷-世家24-高宗3-46-11-1259
庚子李凝還自西京曰: “王萬戶云汝國王不愛百姓耶? 何聽尹椿松山之言不出降乎? 降則秋毫不犯.” 時王萬戶率軍十領修築西京古城又造戰艦開屯田爲*?{久}留計.

#高麗史24卷-世家24-高宗3-46-12-1259
癸卯幸賢聖寺.

#高麗史24卷-世家24-高宗3-46-13-1259
是月徙西京黃州民于德積島.

#高麗史24卷-世家24-高宗3-46-14-1259
盜發厚睿二陵.

#高麗史24卷-世家24-高宗3-46-15-1259
三月乙巳幸乾聖福靈二寺.

#高麗史24卷-世家24-高宗3-46-16-1259
壬子別將朴天植偕車羅大使者溫陽加大等九人還奏曰: “朴希實趙文柱至車羅大屯所謂曰: ‘我國但爲權臣所制違?帝命者有年矣今已誅崔?將復舊都遣太子朝見.’ 車羅大等喜形於色曰: ‘若太子來則*?{須}及四月初吉.’”

#高麗史24卷-世家24-高宗3-46-17-1259
癸丑王引見溫陽加大等于康安殿溫陽加大問太子入朝之期王以五月對溫陽加大怒曰: “我兵進退在太子行李遲速若待五月何其晩也?” 王不得已約以四月仍贈金銀布帛溫陽加大又云: “欲見太子面約.”

#高麗史24卷-世家24-高宗3-46-18-1259
丙子太子出宴客使于重房期以四月二十七日.

#高麗史24卷-世家24-高宗3-46-19-1259
令州縣守令率避亂民出陸耕種.

#高麗史24卷-世家24-高宗3-46-20-1259
北界艾葛二島合入各驛人殺京別抄七人投蒙古.

#高麗史24卷-世家24-高宗3-46-21-1259
辛未王不豫赦中外二罪以下囚又遣崔寧許珙沿海放生.

#高麗史24卷-世家24-高宗3-46-22-1259
夏四月甲申王病篤分遣近臣禱諸神祠道殿赦二罪以下囚又放生.

#高麗史24卷-世家24-高宗3-46-23-1259
辛卯停今年東堂監試.

#高麗史24卷-世家24-高宗3-46-24-1259
移御柳璥第.

#高麗史24卷-世家24-高宗3-46-25-1259
甲午遣太子?奉表如蒙古?知政事李世材樞密院副使金寶鼎等四十人從之. 百官餞于郊文武四品以上出銀各一斤五品以下出布有差以充其費國?*?{馱}馬三百餘匹以馬不足抑買路人馬以故兩班乘馬者少表云: “竊念小邦嘗有統兵之權臣久專提兵於國事落此指揮之內不自制焉故於應奉之*閒頗多違者蓋皇靈之幸賴而凶?之易除將萬世以爲期?一心而盡力使比來入竄之遺俗皆相率出居於舊墟嗟小臣老病旣深亦皇帝所及知也肆今日不得親朝令太子姑且往覲伏冀陛下炤?此意采納其言更加字小之恩?效輸忠之職.”

#高麗史24卷-世家24-高宗3-46-26-1259
丁酉流散員閔?於黑山島.

#高麗史24卷-世家24-高宗3-46-27-1259
命營假闕於三郞城及神泥洞.

#高麗史24卷-世家24-高宗3-46-28-1259
移御社堂洞閔脩第.

#高麗史24卷-世家24-高宗3-46-29-1259
五月乙巳賜十二功臣銀甁各五事米二十石其餘功臣亦賜有差名爲端午宣賜.

#高麗史24卷-世家24-高宗3-46-30-1259
丙午北界兵馬使報: “車羅大暴死帝遣人來執阿豆仍夫三?等三人而去.”

#高麗史24卷-世家24-高宗3-46-31-1259
庚戌親醮三界.

#高麗史24卷-世家24-高宗3-46-32-1259
六月乙亥太白晝見.

#高麗史24卷-世家24-高宗3-46-33-1259
庚辰蒙古元帥余愁達松吉大王所遣周者陶高等與?知政事李世材來世材奏云: “五月十六日太子至虎川大雨水漲溢從者皆請留宿以待水落太子不聽遂行越一日至東京東京人曰: ‘明日大兵將向高麗.’ 太子遣臣及金寶鼎各以白銀五十斤銀尊一銀缸一酒果等物遺元帥余愁達松吉大王十九日太子見松吉松吉曰: ‘皇帝親征宋國委吾等征爾國業已發兵爾何來耶.’ 太子*?曰: ‘我國惟皇帝及大王之德是賴僅保餘喘將奉觴于大王及諸官人然後入覲于帝故來耳.’ 松吉曰: ‘汝國已離江都乎.’ 太子曰: ‘州縣民已出島矣王京則待皇帝區處以徙都耳.’ 松吉曰: ‘王京猶在島中何可罷兵.’ 太子曰: ‘大王嘗言: 太子入朝則罷兵. 故今我來爾兵若不罷小民畏懼逃竄後雖敦諭誰復聽從大王之言其可信乎.’ 松吉等然之駐兵不發乃遣周者等來爲壞城郭也.”

#高麗史24卷-世家24-高宗3-46-34-1259
壬午王引見客使于時御宮周者等諭以壞城之事.

#高麗史24卷-世家24-高宗3-46-35-1259
癸未始壞江都內城客使督役甚急諸領府兵不堪其苦泣曰: “若知如此不如不城.”

#高麗史24卷-世家24-高宗3-46-36-1259
乙酉城郭?折聲如疾雷震動閭里街童巷婦皆爲之悲泣.

#高麗史24卷-世家24-高宗3-46-37-1259
己丑命安慶公餞客使贈金銀布帛甚多.

#高麗史24卷-世家24-高宗3-46-38-1259
庚寅客使聞外城不壞曰: “外城猶在可謂誠服乎? 盡壞乃還.” 國家賂以重寶卽令都房壞外城時都人以謂內外城盡壞必有以也爭買船船價湧貴.

#高麗史24卷-世家24-高宗3-46-39-1259
壬寅王薨于柳璥第大將軍金仁俊欲奉安慶公嗣位兩府議曰: “元子繼?古今之通義也?今太子代王入朝而以弟爲君可乎?” 遂頒遺詔其略曰: “余德薄負重疾病彌留惟王位不可久虛?予元子其德足以升聞于上乃命以位凡爾官司各執爾事聽受嗣王之令嗣王奉使未還*閒軍國庶務聽於太孫山陵制度務從儉約易月之服三日而除.” 王在位四十六年壽六十八謚曰*孝安{安孝}廟號高宗陵曰洪陵忠宣王二年元贈謚忠憲.

#高麗史24卷-世家24-高宗3-46-40-1259
○李齊賢贊曰: “王舊學於兪升旦享國垂五十年盖學問以畜其德畏愼以保其位民悅之而天佑之也.” 史臣曰: “高宗之世內有權臣相繼擅執國命外有女眞蒙古遣兵歲侵當時國勢??殆哉然王小心守法包羞忍恥故得全寶位而終見政歸王室敵至則堅城固守退則遣使通好至遣太子執贄親朝故卒使社稷不殞而*傅{傳}祚有永云.”

世家卷第二十四.


#高麗史25卷-世家25-00-00-00-0000
世家卷第二十五. 高麗史二十五.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史25卷-世家25-元宗1-00-00-0000
元宗一.

#高麗史25卷-世家25-元宗1-00-01-0000
元宗忠敬順孝大王諱*??字日新舊諱?高宗長子. 母曰安惠太后柳氏高宗六年己卯三月乙酉生二十二年正月冊爲太子四十六年四月入朝蒙古六月壬寅高宗薨金仁俊以戎服率甲士及東宮僚屬奉太孫諶入大內權監國事文武百官詣殿陳賀. 遣別將朴天植告哀于蒙古.

#高麗史25卷-世家25-元宗1-00-02-0000
秋七月乙巳平章事宋恂卒.

#高麗史25卷-世家25-元宗1-00-03-0000
乙卯有事于*大廟.

#高麗史25卷-世家25-元宗1-00-04-0000
己巳西京蒙兵?入靑松安嶽?海州驅掠人物而去.

#高麗史25卷-世家25-元宗1-00-05-0000
太白晝見經天.

#高麗史25卷-世家25-元宗1-00-06-0000
庚午遣監門衛錄事韓景胤權知直史館洪貯于日本請禁海賊.

#高麗史25卷-世家25-元宗1-00-07-0000
北界別抄都領郞將李陽著率兵將移于椒島麾下?曰: “請下陸而?.” 遂殺陽著及京兵浮海而逃. 蔚珍縣令朴淳船載妻?臧獲幷家財將適蔚陵城中人知之會淳入城被拘留舟人以其所載遁去.

#高麗史25卷-世家25-元宗1-00-08-0000
八月丙子太孫加元服于麗正宮受字曰*진.

#高麗史25卷-世家25-元宗1-00-09-0000
己卯朴希實趙文柱偕蒙使尸羅問等來.

#高麗史25卷-世家25-元宗1-00-10-0000
辛巳太孫迎詔于重房詔曰: “每年汝以出島爲奏. 依汝所奏來出陸地*?{揀}居南京西京等處今從爾便. 緣此已降宣諭訖有違元奏屢發狂詞將不恤生靈之命. 崔令公者已行殺訖今奏出島歸居王京?力事. 今若依汝奏出居王京時汝之未降時太宗合罕皇帝在日後及朕卽位時凡所降高麗人令汝管領. 或不管領臨時朕自裁焉將殺訖不恤生靈崔令公輩. 朴尙書趙尙書二人令管汝之所委萬戶. 特賜金符去訖.” 初希實等踰蜀山追皇帝南征行在所三月十五日謁帝于陜州帝曰: “汝國王每食言汝等何爲來耶?” 希實具陳表意仍奏請罷西京義州屯兵令民安業. 帝曰: “爾等旣欲與我同心何憚我兵駐爾境. 且西京以外嘗爲我兵駐處. 爾國若速出島第勿令侵擾耳. 太子之行不出爾國則可與俱還如入吾地其以單騎來朝.”

#高麗史25卷-世家25-元宗1-00-11-0000
乙酉太孫餞尸羅問尸羅問出也速達牒曰: “帝所往來宣使及本處使佐沿路站赤闕少西京以南汝國列置站赤人戶鋪馬一切所*?{須}諸物照依已前設置無得少闕西京以北合用站驛亦宜准備安置.”

#高麗史25卷-世家25-元宗1-00-12-0000
丙戌忠淸道按察使報: “東界叛民引蒙兵入寇.”

#高麗史25卷-世家25-元宗1-00-13-0000
九月丙辰朴天植偕也速達使者加大只大等九人還.

#高麗史25卷-世家25-元宗1-00-14-0000
己未葬高宗于洪陵. 太孫釋服.

#高麗史25卷-世家25-元宗1-00-15-0000
辛酉太孫迎加大等于重房. 加大曰: “吾等當巡審水內及陸居之狀.” 加大發向喬桐只大發向安南.

#高麗史25卷-世家25-元宗1-00-16-0000
冬十月壬午諸功臣?於江外會將軍李仁恒*?{第}置酒張樂達曙乃罷. 先王?葬嗣王未還遊獵宴樂時議譏之.

#高麗史25卷-世家25-元宗1-00-17-0000
十一月癸卯李世材偕蒙使於散等四人來初世材在燕朝洪福源子使人訴於帝曰: “高麗出降非眞也.” 世材知之先告也速達曰: “聞有讒者願勿聽.” 也速達卽收福源子遣於散偕世材來審出陸之狀. 於是發軍三十領創宮闕於舊京.

#高麗史25卷-世家25-元宗1-00-18-0000
己酉太孫宴蒙使於散. 於散責以出陸稽緩大將軍朴希實對曰: “頃者吾與尸羅問謁帝?臣等曰: ‘爾國必運木石以爲宮室限三載罷兵待營?畢卽令出居.’ ?今嗣王未還臣等何敢自專. 且帝豈妄言耶?” 於散?然.

#高麗史25卷-世家25-元宗1-00-19-0000
甲寅西海道出排別監馳報: “今兵出陸者皆爲蒙兵所虜請停出陸.”

#高麗史25卷-世家25-元宗1-00-20-0000
丁巳蒙兵入坡平縣驅掠人物潛遣銳卒擊之.

#高麗史25卷-世家25-元宗1-00-21-0000
庚申地震.

#高麗史25卷-世家25-元宗1-00-22-0000
是月京城大饑官吏與民就食南州者絡繹於道. 重房御史臺禁官吏出關官吏餓死者多.

#高麗史25卷-世家25-元宗1-00-23-0000
閏月庚辰淸化公璟卒.

#高麗史25卷-世家25-元宗1-00-24-0000
甲申兩府請除授百官太孫讓曰: “我雖監撫至於選授非所敢專必待君父之還.” 兩府固請曰: “我國專賴領府以爲藩垣今校尉隊正死者大半不可不塡闕.” 太孫勉從之乃除授五品以下.

#高麗史25卷-世家25-元宗1-00-25-0000
丙戌太孫宴蒙使於散.

#高麗史25卷-世家25-元宗1-00-26-0000
十二月辛丑太孫以監察御史金壽安嘗所受學賜犀帶一腰.

#高麗史25卷-世家25-元宗1-00-27-0000
庚戌蒙兵入松都驅掠康安殿守者別將大金就擊走之奪?而還.

#高麗史25卷-世家25-元宗1-00-28-0000
甲寅太孫宴金仁俊.

#高麗史25卷-世家25-元宗1-00-29-0000
己未以中書平章事金起孫兼門下平章事.

#高麗史25卷-世家25-元宗1-00-30-0000
庚申也速達使者阿介等十二人來辛酉太孫宴阿介等.

#高麗史25卷-世家25-元宗1-01-01-1260
○(庚申)元年春正月戊寅太孫以趙珣?知政事; 崔?爲樞密院使; 金佺朴成梓爲樞密院副使. 珣以連姻國戚不得入省臺至是除之又有知天文而拜大學博士者能暴虎而爲侍御醫者銓注之顚倒如此人嘲之曰: “占星大學博捉虎侍御醫.”

#高麗史25卷-世家25-元宗1-01-02-1260
白州蘇復別監金守?與別將于?投于也速達訴曰: “高麗復都舊京非實也.” 也速達信之.

#高麗史25卷-世家25-元宗1-01-03-1260
除宰樞以下給舍中丞以上讓謝箋.

#高麗史25卷-世家25-元宗1-01-04-1260
癸未席島?島人謀叛西北面兵馬使李喬遣都領韋得柔擊之斬其魁來同等.

#高麗史25卷-世家25-元宗1-01-05-1260
命右副承宣金仁俊推?別宮田.

#高麗史25卷-世家25-元宗1-01-06-1260
戊子月犯房星火犯木星太孫憂懼赦. 不務修省反赦元惡以應天時議譏之.

#高麗史25卷-世家25-元宗1-01-07-1260
庚寅囚叛人金守?父西京副留金軾於夜別抄所.

#高麗史25卷-世家25-元宗1-01-08-1260
戊戌西海道按察使馳報: “安北都領元振叛執其州副使文秀及慈州副使金?殺之甕津縣令鄭崇降於蒙古.”

#高麗史25卷-世家25-元宗1-01-09-1260
二月庚子以濟州副使判禮賓省事羅得璜兼防護使. 朝議濟州海外巨鎭宋商島倭無時往來宜特遣防護別監以備非常. 然舊制但守?而已不可別置防護. 遂以得璜兼之. 且故事京官秩高者補外職秩不相當則皆以本職帶前字赴官. 今若以前銜鎭之亦無威重故令銜頭除前字仍帶判事其通牒按察使稱防護使.

#高麗史25卷-世家25-元宗1-01-10-1260
己酉燃燈太孫如奉恩寺. 以十五日寒食是日預行之從禮部言也.

#高麗史25卷-世家25-元宗1-01-11-1260
壬戌王在京兆府聞訃服喪三日而除受忽必烈大王之命乃還.

#高麗史25卷-世家25-元宗1-01-12-1260
衙內都兵馬錄事陸子襄剃髮投于蒙古囚于?子襄父及兄弟.

#高麗史25卷-世家25-元宗1-01-13-1260
癸亥將軍金承俊侍郞李凝散員閔洪濟等偕蒙使加勿等六人先到昇天館也速達在道謂王曰: “三月上旬皆出古京金仁俊當率百官迎于西京.” 王曰: “我國多賊而國無主仁俊不可離京.” 也速達不復言但再言撫恤于?守?父子兄弟. 於是兩府議放于?等族類.

#高麗史25卷-世家25-元宗1-01-14-1260
乙丑令大小官民僧道各營屋宇於古京.

#高麗史25卷-世家25-元宗1-01-15-1260
遣?知政事李世材同知樞密院事皇甫琦右副承宣蔡楨等迎駕于西京時王已過西京. 束里大康和尙等爲達魯花赤隨王而來束里大怒曰: “何其迎之晩也? 往者于?之言誠不虛矣.” 和尙本國晉州人小時被?入蒙古改名守衡.

#高麗史25卷-世家25-元宗1-01-16-1260
三月戊辰朔日食.

#高麗史25卷-世家25-元宗1-01-17-1260
太孫欲還都舊京以大將軍金方慶將軍金承俊給事中趙文?中丞金洪就爲出排別監發?米六千四百二十斛分給諸王百官人一斛以助營屋之費.

#高麗史25卷-世家25-元宗1-01-18-1260
庚午以金方慶知刑部事.

#高麗史25卷-世家25-元宗1-01-19-1260
壬午太孫與諸王文武百僚率三別抄精銳出梯浦迎駕.

#高麗史25卷-世家25-元宗1-01-20-1260
甲申王與束里大入開京行視營築出次昇天府北郊束里大欲試王意請先行王信之先入昇天闕. 束里大?怒出屯于野王請入城束里大辭以: “彼此意異吾欲還歸.” 乙酉又退屯于烏山. 太孫自江華來謁翌日太孫率御史中丞金洪就將軍白永貞等至束里大屯所請之賂鸚鵡盞白銀三十斤束里大乃許之.

#高麗史25卷-世家25-元宗1-01-21-1260
丁亥忽必烈大王卽皇帝位詔還西京屯兵王與束里大同舟渡海自承平門入闕命宰臣告于景靈殿. 初憲宗皇帝南征駐?釣魚山王自燕京赴行在道過京兆潼關. 守土者迎至華淸宮請浴溫泉王謝曰: “此唐明皇所嘗御者雖異世人臣安敢褻乎?” 聞者嘆其知禮. 至六槃山憲宗皇帝晏駕而阿里?哥阻兵朔野諸侯虞疑罔知所從. 時皇弟忽必烈觀兵江南. 王遂南轅*閒關至梁楚之郊皇弟適在襄陽班師北上. 王服軟角烏紗?頭廣袖紫羅袍犀?象笏奉幣迎謁道左*肩{眉}目如?周旋可則. 群僚皆以品服排班于後皇弟驚喜曰: “高麗萬里之國自唐太宗親征而不能服今其世子自來歸我此天意也.” 大加褒?與俱至開平府本國以高宗薨告乃命達魯花赤束里大等護其行歸國江淮宣撫使趙良弼言于皇弟曰: “高麗雖名小國依阻山海國家用兵二十餘年尙未臣附. 前歲太子?來朝適?輿西征留滯者二年矣供張?薄無以懷輯其心一旦得歸將不復來. 宜厚其館穀待以藩王之禮. 今聞其父已死誠能立?爲王遣送還國必感恩戴德願修臣職. 是不勞一卒而得一國也.” *陜西{陝西}宣撫使廉希憲亦言之皇弟然之卽日改館顧遇有加.

#高麗史25卷-世家25-元宗1-01-22-1260
癸巳王萬戶遣人歸我國男女六十餘人.

#高麗史25卷-世家25-元宗1-01-23-1260
旱.

#高麗史25卷-世家25-元宗1-01-24-1260
乙未雨.

#高麗史25卷-世家25-元宗1-01-25-1260
束里大康和尙見王曰: “館待日厚感則感矣然忽必烈大王所以遣我者非爲在島中徒哺?也如之何?” 王無以對召兩府議之分文武兩班及諸領府爲三番往來開京以示遷都之意.

#高麗史25卷-世家25-元宗1-01-26-1260
夏四月庚子束里大欲往開京出屯于昇天府北郊遣上將軍申思佺等率初番文武兩班十六領士卒先往開京.

#高麗史25卷-世家25-元宗1-01-27-1260
壬寅沒蕃三人逃來束里大曰: “此輩好爲妄言交構兩國以阻和親.” 遂斬二人.

#高麗史25卷-世家25-元宗1-01-28-1260
乙巳同知樞密院事孫挺烈卒.

#高麗史25卷-世家25-元宗1-01-29-1260
丙午蒙使荊節等二十五人齎書來王以病命太孫迎之其書曰: “我太祖皇帝肇基大業聖聖相承代有鴻勳芟夷群雄奄有四海先降後誅未嘗專嗜殺也. 凡屬國列侯分茅錫土傳祚子孫者不?萬里. 孰非向之勁敵哉. 觀乎此則祖宗之法不待言而彰彰矣. 今也普天之下未臣服者惟爾國與宋耳. 宋所恃者長江而長江失險所藉者. 川廣而川廣不*?{支}邊戍自撤其藩?大軍已駐乎心腹. 鼎魚幕燕亡在朝夕. 爾初以世子奉幣納款束身歸朝含哀請命良可矜閔故遣歸國. 完復舊疆安爾田疇保爾家室弘好生之大德捐宿構之細故也. 用是已嘗戒飭邊將: ‘*?{斂}兵待命’ 東方旣定則將回戈於錢塘殆餘半載乃知爾國內亂?盟. 邊將復請戒嚴此何故也? 以謂果內亂耶權臣何不自立而立世孫以謂傳聞之誤耶世子何不之國而盤桓於境上也? 豈以世子之歸愆期而左右自相猜疑私憂過計而然耶? 重念島嶼殘民久罹塗炭窮兵極討殆非本心. 且御失其道則天下狙詐咸作敵推赤心置人腹中則反側自安矣悠悠之言又何足校. 申命邊?斷自予衷無以逋逃*閒執政無以飛語亂定盟惟事推誠一切勿問. 宜施曠蕩之恩一新遐邇之化自尙書金仁俊以次中外枝黨官吏軍民令旨到日已前或有首謀內亂旅拒王師已降附而還叛因仇?而擅殺無所歸而背主亡命不得已而隨衆脅從應據國人但曾犯法罪無輕重咸赦除之. 世子其趣裝命駕歸國立政解仇釋憾布德施恩. 緬惟瘡痍之民正在撫綏之日出彼滄溟宅玆平壤賣刀劒而買牛犢捨干戈而操??凡可援濟毋憚勤勞. 苟富庶之有徵冀禮義之可復?正疆界以定民心我師不復踰限矣. 大號一出予不食言復有敢踵亂犯上者非干爾主乃亂我典刑國有常憲人得誅之. 於?世子其王矣往欽哉恭承丕訓永爲東藩以揚我休命.” 盖帝未卽位時聞王至西京留八九日疑有變故賜是書焉.

#高麗史25卷-世家25-元宗1-01-30-1260
戊申宰樞功臣宴蒙使于館. 荊節謂館伴李松縉曰: “作詩贈之而後飮.” 松縉援筆題詩節和之飮酒甚樂.

#高麗史25卷-世家25-元宗1-01-31-1260
庚戌遣太府少卿張季烈齎祝壽*?及方物如蒙古.

#高麗史25卷-世家25-元宗1-01-32-1260
辛亥放出諸島罪徒.

#高麗史25卷-世家25-元宗1-01-33-1260
戊午王卽位于康安殿灌頂受菩薩戒于慶寧殿御康安殿受百官朝賀後著黃衣坐龍床南面. 束里大波透上殿據床東面太孫公侯伯宰樞文武兩班?上以次入殿庭?外立殿門外. 上表行禮呼萬歲. 禮畢王入閣命太孫宴客使僕射以下兩班侍宴.

#高麗史25卷-世家25-元宗1-01-34-1260
庚申也速達放還金寶鼎金大材等一百人.

#高麗史25卷-世家25-元宗1-01-35-1260
辛酉蒙古遣其多大詔曰: “朕祗若天命獲承祖宗丕烈仰惟覆燾一視同仁無遐邇大小之*閒也. 以爾歸款旣冊爲王. 今得爾與邊將之書因知上下之情朕所憫焉. 凡所啓?區處于後. 一出水就陸以便民居事此朕所喜也. 今時方長育不可因循自誤歲計更當勸課農桑以阜殘民. 一請罷軍士事若留軍壓境不無騷動已?將帥卽日班師. 其體朕兼愛之心毋自疑懼. 一前年春被虜逃來人民乞放還事已下有司遍行刷會自言約之後逃虜人等放令還國到可收係存恤. 一凡爾國中應有作過犯罪欽依前來已降赦文施行. 軍人擅掠人物一絲者具以實聞依條斷罪.”

#高麗史25卷-世家25-元宗1-01-36-1260
甲子荊節其多大等怒贈遺不如意卷坐席而去. 節初不近娼兒所得幣帛分與麾下. 至是人欺其詐.

#高麗史25卷-世家25-元宗1-01-37-1260
丙寅遣永安公僖如蒙古賀卽位表曰: “千齡啓旦如日之昇四海爲家受天之祜. 統臨之始欣戴所同. 恭惟聖烈丕承神謀果斷修文偃革舞干羽于兩階發政施仁湊梯航於萬國. 惟新景命益擁洪休. 伏念臣祗襲藩封阻詣蟹朝之列向緣庭覲倍輸鼇?之誠.” 陳情表曰: “大觀利賓于王恪修侯度樂土爰得我直深荷聖知薄言旋歸祗自感泣. 恭惟文思天縱聖敬日?. 近悅遠來尺地莫非其有. 敎成俗美黎民於變時雍. 念生邊?常昧?節頃屬趨?於帝闕多?拙澁於朝儀. 何?護短以哀矜優錫非常之眷眄?居桂邸騈羅綺繡之筵適賜椒觴備奏笙簫之樂. 旨酒嘉肴之旣足彫纓寶馬之又頒. 俯憐拱北之誠仍愍思南之翼. 讒說錦成於?斐謀沮一行皇明鏡察以掃除?還千里比及來歸之無恙其爲感戴也有加. 伏蒙今月十日使臣荊節奉傳詔旨云: ‘完復舊疆永爲東藩.’ 祗膺聖旦之推恩繼襲先人之守土昔往奚期於至此. 今來罔省其使然. 詔云: ‘未臣服者唯爾國與宋耳.’ 其謂宋不服者?矣顧如小邦恒事大國豈於此統一之際而敢懷携貳之心. 無歲不聘而咸服指揮?臣親覲而過蒙慰諭何曾比予於是. 不知所以爲然退而省私微我有咎唯前日畏威而徒處似有違斯. 苟上朝原實以商量亦可憐者. 詔云: ‘島嶼殘民窮兵極討殆非本心罪無輕重咸赦除之?正疆界以定民心我師不復踰限矣.’ 大號之出至仁可知一函綸?之俄傳滿國涕?之俱墮. 詔云: ‘出彼滄溟宅玆平壤事’ 此?里?身自督役而荊使臣眼所親觀. 古京是三十年之久荒力勤芟淨新構非一二日之遽就誠愧蕭條. 其往來諸官之歸奏如何每思念此事而憂心罔極誠懇危迫神明證知. 是月二十四日又承使臣荊節再傳詔旨云: ‘就陸農桑以阜殘民壓境留軍已?班師逃虜人等放令歸國. 國中犯罪者依赦文施行擅掠民物者依條斷罪’ 恩靈汪洋寤寐感悅. 雖慈母鍾憐於季子過此何能. 自小臣?及於後孫以死爲報. ?五*?{段}乾坤之施是三韓金石之藏. 爰?黎蒸但知蹈舞. 臣謹當山海寧變恒輸任土之虔日月有臨敢弛如岡之祝.”

#高麗史25卷-世家25-元宗1-01-38-1260
五月戊辰朔親設功德天道場.

#高麗史25卷-世家25-元宗1-01-39-1260
壬申蒙古歸我逃虜人四百四十餘戶.

#高麗史25卷-世家25-元宗1-01-40-1260
癸巳以時方盛農除諸道來賀卽位.

#高麗史25卷-世家25-元宗1-01-41-1260
是月京畿旱蝗.

#高麗史25卷-世家25-元宗1-01-42-1260
六月丁酉朔下制肆赦?丁巳年以上公私逋租年八十以上及鰥寡孤獨篤疾?疾者各給奉養一人孝子順孫義夫節婦旌表其門. 燕京侍從臣僚超受爵秩餘?依前代赦令. 改第衛社功臣以第一柳璥爲第五金仁俊爲第一.

#高麗史25卷-世家25-元宗1-01-43-1260
戊戌王如奉恩寺.

#高麗史25卷-世家25-元宗1-01-44-1260
王以大旱去陽傘禁兩班著帽.

#高麗史25卷-世家25-元宗1-01-45-1260
壬寅親設消?道場.

#高麗史25卷-世家25-元宗1-01-46-1260
王始視事.

#高麗史25卷-世家25-元宗1-01-47-1260
戊申以金仁俊爲樞密院副使.

#高麗史25卷-世家25-元宗1-01-48-1260
流刑部侍郞李凝于遠島初凝從王如燕京謂永寧公?曰: “公若欲爲王誰曰不可?” 故及.

#高麗史25卷-世家25-元宗1-01-49-1260
庚戌地大震墻屋崩頹京都尤甚.

#高麗史25卷-世家25-元宗1-01-50-1260
遣金寶鼎如束里大屯所?飮. 束里大謂寶鼎曰: “爾王之東還也奏帝曰: ‘臣之國卽還都松京.’ 今已踰數月何其恬不爲慮? 爾等有幾頭乎? 吾惟一頭是以爲恐留欲何待? 吾其還矣.” 寶鼎無以對.

#高麗史25卷-世家25-元宗1-01-51-1260
丙寅以小祥移安高宗木主於魂殿神御于天壽寺.

#高麗史25卷-世家25-元宗1-01-52-1260
王改名*??.

#高麗史25卷-世家25-元宗1-01-53-1260
秋七月己巳蒙古帝平阿里不哥遣使頒赦. 阿里不哥帝之母弟也僭號和林至是平之.

#高麗史25卷-世家25-元宗1-01-54-1260
癸酉地震.

#高麗史25卷-世家25-元宗1-01-55-1260
乙亥以濟州貢馬賜東西四品以上.

#高麗史25卷-世家25-元宗1-01-56-1260
庚辰太白晝見.

#高麗史25卷-世家25-元宗1-01-57-1260
丁亥追尊母后爲王太后.

#高麗史25卷-世家25-元宗1-01-58-1260
束里大遣人曰: “舊京宮室民居經營垂畢吾欲往西京. 若永安公來當與俱還否則便歸請辦送進獻及贈遺也束達物件. 且吾來時馬匹漸死幾盡幷送馬五十匹.”

#高麗史25卷-世家25-元宗1-01-59-1260
戊子宰樞會議束里大去留便否皆曰: “主上親請留之.”

#高麗史25卷-世家25-元宗1-01-60-1260
己丑幸束里大屯所. 束里大與王同床而坐置酒. 王請留甚切束里大曰: “歸計已定不可留.”

#高麗史25卷-世家25-元宗1-01-61-1260
壬辰門下侍郞平章事致仕崔滋卒.

#高麗史25卷-世家25-元宗1-01-62-1260
八月丁酉冊妃柳氏爲王后子諶爲太子.

#高麗史25卷-世家25-元宗1-01-63-1260
癸卯束里大在西京寄書于王曰: “聞帝諭旨島子裏坐底?識者? *?{揀}那裏坐底?識者? 王喜耶不? 文武群臣亦喜耶不?” 甲辰宰樞詣闕賀且議奏爲帝祝壽於九所.

#高麗史25卷-世家25-元宗1-01-64-1260
戊申大府少卿張季烈將軍辛允和還自蒙古云: “臣等詣新都開平府帝曰: ‘朕卽祚後爾國最先來賀多喜多喜聞王親朝待王來可與俱還.’ 臣等留待永安公一赴中書省宴再赴御宴帝曰: ‘爾國事大國四十年今玆朝會者八十餘國汝等見其禮待之厚如爾國者乎?’ 賜衣帛有差.”

#高麗史25卷-世家25-元宗1-01-65-1260
己酉束里大等復來.

#高麗史25卷-世家25-元宗1-01-66-1260
壬子永安公僖齎詔三道還自蒙古. 翌日王邀束里大康和尙等迎詔. 一曰: “漢自武帝之後創業守成之君卽位伊始莫不改元所以示天下萬世端本正始之傳也. 國家累聖相承廓開大業禮文之事有所未遑. 朕獲纘丕圖思復古治已於今年五月十九日立號爲中統元年使還宜播告之?知朕意.” 一曰: “衣冠從本國之俗皆不改易. 行人惟朝廷所遣予悉禁絶. 古京之遷遲速量力. 屯戍之撤秋以爲期元設達魯花赤?魯合反兒拔覩魯一行人等俱?西還. 其自願托迹於此者十餘輩來使亦不知定在何所事須根究. 今後復有似此告留者斷不准從. 朕以天下爲度事在推誠其體朕懷毋自疑懼.” 一曰: “卿自冊世封再遣使傳方物之獻誠意以將今聞寺社之祈益見肺肝之瀝. 凡所陳乞已詔施行. 來价言還特頒寵命苟裕民而利國當適便而隨宜. 今賜卿虎符國王之印幷衣*?{段}弓刀等物.”

#高麗史25卷-世家25-元宗1-01-67-1260
庚申宴蒙使于大殿.

#高麗史25卷-世家25-元宗1-01-68-1260
辛酉王餞束里大于郊.

#高麗史25卷-世家25-元宗1-01-69-1260
癸亥王邀前王師混元爲師親自進食.

#高麗史25卷-世家25-元宗1-01-70-1260
九月己巳賜魏文卿等及第.

#高麗史25卷-世家25-元宗1-01-71-1260
遣右正言田文胤如蒙古賀改元謝賜符印兼齎祝壽文而去.

#高麗史25卷-世家25-元宗1-01-72-1260
甲申幸王輪寺.

#高麗史25卷-世家25-元宗1-01-73-1260
己丑幸妙通寺.

#高麗史25卷-世家25-元宗1-01-74-1260
甲午幸外院九曜堂.

#高麗史25卷-世家25-元宗1-01-75-1260
蒙古畢千戶金千戶驅掠帝所放還逃虜人一百九十餘人而去.

#高麗史25卷-世家25-元宗1-01-76-1260
冬十月甲寅宋商陳文廣等不堪大府寺內侍院侵奪道訴金仁俊曰: “不予直而取綾羅絲絹六千餘匹我等將垂?而歸.” 仁俊等不能禁.

#高麗史25卷-世家25-元宗1-01-77-1260
戊午以金寶鼎知門下省事吏部尙書; 崔?守司空左僕射.

#高麗史25卷-世家25-元宗1-01-78-1260
辛酉御康安殿下詔冊封長公主爲慶安宮主宴詔冊使及執事官.

#高麗史25卷-世家25-元宗1-01-79-1260
十一月丁丑設八關會幸法王寺. 當國恤奏還宮樂識者譏之.

#高麗史25卷-世家25-元宗1-01-80-1260
辛卯以司徒絪女爲太子妃.

#高麗史25卷-世家25-元宗1-01-81-1260
十二月庚子慶安宮主下嫁于齊安伯?. 是年封冊四嘉禮二所費金銀千餘斤米穀三千餘石布帛不可勝計.

#高麗史25卷-世家25-元宗1-01-82-1260
庚申以金起孫爲門下平章事判吏部事; 李世材爲中書平章事; 金之岱爲政堂文學吏部尙書; 金仁俊同知樞密院事御史大夫; 李應韶鄭芝?爲樞密院副使.

#高麗史25卷-世家25-元宗1-01-83-1260
王聚宮女于水房*?{淫}縱無節御史大夫金仁俊移置水房于外.

#高麗史25卷-世家25-元宗1-02-01-1261
○(辛酉)二年春正月癸亥朔放朝賀.

#高麗史25卷-世家25-元宗1-02-02-1261
以太子生日爲壽元節.

#高麗史25卷-世家25-元宗1-02-03-1261
辛未地震.

#高麗史25卷-世家25-元宗1-02-04-1261
丁丑內侍郞將崔允通以母老病辭職歸田. 允通武人時稱其孝.

#高麗史25卷-世家25-元宗1-02-05-1261
辛巳新安公佺卒.

#高麗史25卷-世家25-元宗1-02-06-1261
二月丙午燃燈王如奉恩寺.

#高麗史25卷-世家25-元宗1-02-07-1261
三月甲子幸賢聖寺.

#高麗史25卷-世家25-元宗1-02-08-1261
庚午諭諸道按察使曰: “朕欲推仁心施及禽獸. 方春田獵恐其不?不卵違我好生之心. 卿等體此勿獻肉膳.”

#高麗史25卷-世家25-元宗1-02-09-1261
壬申幸乾聖福靈二寺.

#高麗史25卷-世家25-元宗1-02-10-1261
己卯親醮三界.

#高麗史25卷-世家25-元宗1-02-11-1261
夏四月辛丑以旱禱于?丘乃雨.

#高麗史25卷-世家25-元宗1-02-12-1261
己酉遣太子諶如蒙古賀平阿里?哥表曰: “聖捷方傳四海誰非慶幸皇恩旣積三韓最是歡?爰貢賀章敢干聰鑑. 臣聞舜功尤盛於七旬之格宣烈愈?於六月之征必因不*?{軌}之頑益著難名之德. 恭惟皇帝陛下赫斯怒爰整旅揚孟津黃鉞白?. 愛克威允罔功?曲沃素衣朱?收復邇遐之域攬持億兆之心布以*大平*?于咸仰. 伏念臣?當親覲深荷眷憐勤勤慰諭以遣還?修侯度. 比比詔恩之頒示益感聖慈. 君臣*閒如此遭逢天地內未之倫擬. 細思報?惟祝壽康. 頃者永安公之回也伏聞皇帝陛下親擧六師遠征萬里. 且父母苟或有難噫兒孫烏得不憂. ?下國之安危係上朝之動作. 是用遍?有靈之佛宇嘗祈加護於兵威. 遣陪臣田文胤齎狀*?往奏. 其行李內譯語李贇忽至言: ‘使臣其奴奉傳聖旨皇帝以北方平?事令行李內一人歸諭國王以故先來.’ 斯乃天佑有加聖謨無敵朝說成師以出暮聆唱凱而還. ?馳天下之好音先曉海隅之荒服此盖知臣願捷之方切謂臣助喜之必深. 旣承寵誨之丁寧尤劇感情而?躍. ?于遺?樂以更生. 欲明享上之誠*?{須}極臣心所重玆竭由中之信乃令世子而朝. 顧惟童孩之孱資豈合趨?於聘列但吾紙上之不能載者付爾舌端而將往鳴焉伏冀聖明悉垂矜聽?安心於殘俗專?職於永年.”

#高麗史25卷-世家25-元宗1-02-13-1261
五月丁丑田文胤還自蒙古. 初文胤謁帝帝特厚慰問曰: “有所言乎?” 對曰: “陛下憐我國王恩至渥也. 然讒*閒者多願陛下勿信.” 及其還帝命束里大伴行. 文胤奏曰: “束里大以前年?還屯兵事意小邦所讒憤?而還. 反訴小邦?張爲幻. 今若伴臣以去未知他日造何言以?陛下敢請勿遣.” 帝從之.

#高麗史25卷-世家25-元宗1-02-14-1261
丙戌賜鄭謙等及第.

#高麗史25卷-世家25-元宗1-02-15-1261
六月壬辰王如奉恩寺.

#高麗史25卷-世家25-元宗1-02-16-1261
乙巳王受菩薩戒.

#高麗史25卷-世家25-元宗1-02-17-1261
壬子地大震.

#高麗史25卷-世家25-元宗1-02-18-1261
設五敎法席於內殿禱太子速還.

#高麗史25卷-世家25-元宗1-02-19-1261
秋七月辛酉朔奉安高宗眞于景靈殿移肅宗眞于安和寺.

#高麗史25卷-世家25-元宗1-02-20-1261
八月辛丑幸福靈乾聖二寺.

#高麗史25卷-世家25-元宗1-02-21-1261
壬子幸王輪寺.

#高麗史25卷-世家25-元宗1-02-22-1261
九月壬戌幸昇天府.

#高麗史25卷-世家25-元宗1-02-23-1261
癸亥太子還自蒙古帝遣侍衛將軍勃立札禮部郞中高逸民等護其行.

#高麗史25卷-世家25-元宗1-02-24-1261
甲申謁昌顯二陵.

#高麗史25卷-世家25-元宗1-02-25-1261
丁亥謁洪陵.

#高麗史25卷-世家25-元宗1-02-26-1261
冬十月蒙使焦天翼等來.

#高麗史25卷-世家25-元宗1-03-01-1262
○(壬戌)三年夏四月. 遣判秘書省事朴倫等如蒙古進方物.

#高麗史25卷-世家25-元宗1-03-02-1262
秋七月壬寅朴倫還自蒙古. 帝賜王錦九匹詔曰: “來表稱女眞侵汝邊境虜掠人民事. 已聞知前日北鄙叛逆想卿已悉. 旣而諸王有言: ‘先以聽信一二奸人之語遂成過惡引咎請和’爲辭因之按甲不意去歲輒來犯我邊民致有搖動. 連兵交亂之際小人乘而作過者有之交兵之事爲不祥者此之謂也. 尋當究問而遣出之.” 又詔云: “據來使奏告: ‘每歲朝見來時地里?遠騎坐馬匹多有失盜去處乞禁約事.’ 准奏仰各處達魯花赤管軍管民官員人等今後如遇高麗差使臣來時經過去處官爲差人防護傳送無令一行鞍馬諸物?失.” 又詔云: “據來使奏告: ‘本國所産鷹?每歲進奉乞依數給付鋪馬及無令人遮當事’ 准奏仰各處達魯花赤管民官如高麗國進奉鷹?來時官司驗鷹?數目應副與鋪頭口者仍仰不以是何人等無得遮當.”

#高麗史25卷-世家25-元宗1-03-03-1262
丙午幸賢聖寺.

#高麗史25卷-世家25-元宗1-03-04-1262
庚戌宥死囚九人流于島.

#高麗史25卷-世家25-元宗1-03-05-1262
九月庚午蒙古遣按脫?徹兒禮部侍郞劉憲接伴使康和尙等來索?子及好銅我國以好銅疑是赤銅問於憲*?曰: “好銅者鍮?也.” 於是令宰樞至六品收鍮?有差.

#高麗史25卷-世家25-元宗1-03-06-1262
庚辰太白犯月晝見.

#高麗史25卷-世家25-元宗1-03-07-1262
王餞蒙使于郊外.

#高麗史25卷-世家25-元宗1-03-08-1262
遣禮部郞中高汭獻?子二十好銅六百一十二斤黃白紙各一百張且奏曰: “聖旨以鷹?子奉獻之晩爲諭又?以好銅二萬斤進獻其?子者早?時而探捕將貢而養馴. 好銅者初觀詔旨疑是赤銅及問來使則謂之鍮?. 此物小國鴨綠江內本非所産惟上朝漢兒土中買傳而來. 言何妄飾世所共知然恐違聖??時所有收集以進.”

#高麗史25卷-世家25-元宗1-03-09-1262
閏月己丑幸普濟寺設五百羅漢齋.

#高麗史25卷-世家25-元宗1-03-10-1262
壬辰幸王輪寺.

#高麗史25卷-世家25-元宗1-03-11-1262
辛丑幸妙通寺.

#高麗史25卷-世家25-元宗1-03-12-1262
冬十月己未重營彌勒寺及功臣堂. 初自太祖以來功臣皆圖形壁上每歲十月爲張佛寺以資冥福頃因遷都*?{久}廢至是王命重營設齋以壬辰年遷都功臣崔怡戊午年衛社功臣樞密院使金仁俊上將軍朴希實李仁桓金承俊朴松庇樞密院使柳璥將軍金大材金用材金碩材車松祐上將軍林衍將軍李公柱大將軍金洪就等?圖形壁上.

#高麗史25卷-世家25-元宗1-03-13-1262
壬申王命撤權臣崔沆故宅以其地分給士庶無家者取材瓦營室於東山洞.

#高麗史25卷-世家25-元宗1-03-14-1262
十一月癸卯追封敬穆賢妃金氏爲靜順王后.

#高麗史25卷-世家25-元宗1-03-15-1262
十二月乙卯郞中高汭還自蒙古. 帝頒曆又詔曰: “大小分殊當謹畏天之戒往來禮在要知懷遠之心. 卿自東隅臣屬上國適我家之有難越其境以來歸特侈新封. ?還舊服凡有所奏無不允從. 如不易衣冠班收軍戍去水而就於陸在虜者聽其歸若此甚多難於具悉. 豈期弗諒動則肆欺. 向許貢於珍禽已乖素約頃小徵於銅貨又飾他辭陸子襄一羈旅也愍骨肉之?離降綸?而理索輒爲拒命是誠何心? 玆小事尙爾見違於大節豈其可保. 凡遠邇諸新附之國我祖宗有已定之規則必納質而籍民編置郵而出師旅轉輸糧餉補助軍儲. 今者除已嘗納質外餘悉未行卿自有區處必當熟議庸候成言其歲貢之物依例入進毋怠初心以敦永好.”

#高麗史25卷-世家25-元宗1-03-16-1262
丁卯高汭以陸子襄及于?妻子如蒙古. 表曰: “璽書方降如親睿眷之臨. 綸音所宣諒非愚情之望披承已往悚駭難安. 陛下冠冕百王襁褓萬國. 一衣定天下集大統於周家尺劒入關中開洪業於漢室旣皇威之大振何頑寇之足虞. 而逆賊李*단謂天可欺攘臂敢拒爰命將而致伐不延時而就殲縱無露布之傳猶獲風聆之及. 四海同慶三韓最欣. 臣緣幸昌辰恪居遠?素加字小寬仁之蔭悉允聲哀?請之端?聖德旣深於撫矜率遺黎相與之感泣何嘗一念不祝萬年節次使介高汭之回也拜?稠重周邦震疊其詔旨所諭事件惡是何語實所痛心. 曾不意聖明之時有如斯嚴切之責因念眷憐有厚則易生譴斥忠敬無文則反致嫌疑. 今其至玆或者以此若乃子襄之妻?也. 豈其違命而不遣. 劉憲之行李也初未有制而俄傳輒自?承尋?推究妻已適他而生一兒又且懷孕. 子雖無恙也有二箇皆爲提孩. 於使介前方令召觀曰馹騎上未可偕往姑使養撫後當遣來. 我其安用而留之彼則不將而去耳. ?以此而諭責甚可爲之兢惶. 又如于?之妻也雖非詔旨之倂稱亦聽使人之回報上朝活兒不花達兒者史丞相等俱在省中?傳宣?: ‘遂與其人同諭送將.’ 故不敢違. 今此幷遣伏望憐小邦常向內之無貳. 念前日幸遇上於不期萬有千年永示好生之德百無一???供職之誠. 仍獻金鍾三事金鐥二事銀鐥八事獺皮七十七領眞紫羅五匹細紵布八匹紙五百四十張玳瑁?子三.”

#高麗史25卷-世家25-元宗1-03-17-1262
己巳昌原公祉卒.

#高麗史25卷-世家25-元宗1-03-18-1262
丁丑以金起孫爲門下侍郞同中書門下平章事; 李世材爲門下侍郞平章事; 李藏用爲中書侍郞平章事; 金純守太尉判禮部事太子少師; 柳璥守司徒知門下省事太子少*傳{傅}; 崔?判工部事; 金佺金仁俊?爲樞密院使; 李應韶知樞密院事左散騎常侍太子賓客; 崔允愷知樞密院事兵部尙書太子賓客; 朴松庇同知樞密院事右散騎常侍; 金允候爲樞密院副使禮部尙書; 李之?崔瑛爲尙書左右僕射; 朴成梓?知政事判禮部事仍令致仕.

#高麗史25卷-世家25-元宗1-04-01-1263
○(癸亥)四年春二月甲寅赦.

#高麗史25卷-世家25-元宗1-04-02-1263
壬申設消?道場于大觀殿.

#高麗史25卷-世家25-元宗1-04-03-1263
癸酉倭寇金州管內熊神縣勿島掠諸州縣貢船.

#高麗史25卷-世家25-元宗1-04-04-1263
三月甲申幸賢聖寺.

#高麗史25卷-世家25-元宗1-04-05-1263
甲午高汭還自蒙古言: “中書省云: ‘帝怒爾國前降詔書內置郵籍民出師輸糧等事置而不奏故不賜回詔.’”

#高麗史25卷-世家25-元宗1-04-06-1263
戊戌幸乾聖福靈二寺.

#高麗史25卷-世家25-元宗1-04-07-1263
己酉幸普濟寺.

#高麗史25卷-世家25-元宗1-04-08-1263
夏四月甲寅遣禮賓卿朱英亮郞將鄭卿甫如蒙古獻獺皮五百領紬一百匹白苧布三百匹表紙五百張奏紙一千張表曰: “君親之義善貸不違臣子之情直陳無隱. 一昨使?之旋返數條宸?之奉傳其所謂置郵事. 雖則民殘而未孚爲其詔諭而曾設至北境?廬之相屬如上朝行李之所監. 其餘幷?之多端亦欲應時而??但緣遺?初沐至仁蕭然茂草之*閒與野獸爭家而始集?爾編蓬之下猶江魚處?以相濡若當此時將籍其數顧惟蚩氓之常經患難恐昧法制而益積驚疑. 冀回厚?以徐觀?有寧心而允濟. 抑又出師輸糧等事干戈以後饑饉相仍民口之存者百不二三土毛之*?{斂}者十無八九?倪猶乏於調發. 何以助六軍之容晨夕尙難於饔??堪供千里之?. 設或忘己力之劣而但迫皇威之加今不考實而苟欲其行後如失期則何辭以對. 祗自增其譴責懼將負於生成進退誠艱?惶罔措. 伏望曲加惻隱優賜矜憐恕輿情以不嚴徇事勢而勿?姑且置於大度之外使自由於至恩之中?其民産之有恒漸爾土田之爰闢然後惟命永示好生.”

#高麗史25卷-世家25-元宗1-04-09-1263
遣大官署丞洪?詹事府錄事郭王府等如日本國請禁賊牒曰: “自兩國交通以來歲常進奉一度船不過二?設有他船枉憑他事濫擾我沿海村里嚴加徵禁以爲定約. 越今年二月二十二日貴國船一?無故來入我境內熊神縣界勿島略其島所泊我國貢船所載多般穀米幷一百二十石紬布幷四十三匹將去又入椽島居民衣食資生之具盡奪而去於元定交通之意甚大乖反. 今遣洪?等齎牒以送詳公牒幷聽口陳窮推上項奪攘人等盡皆徵沮以固兩國和親之義.”

#高麗史25卷-世家25-元宗1-04-10-1263
丙辰郞將鄭子卿妻孫氏宰臣挺烈之女也曾私家奴良守徐均事覺死于獄中.

#高麗史25卷-世家25-元宗1-04-11-1263
庚申醮三界于內殿.

#高麗史25卷-世家25-元宗1-04-12-1263
辛酉幸妙通寺.

#高麗史25卷-世家25-元宗1-04-13-1263
丁卯幸王輪寺.

#高麗史25卷-世家25-元宗1-04-14-1263
甲戌幸外院.

#高麗史25卷-世家25-元宗1-04-15-1263
五月己丑以旱徙市.

#高麗史25卷-世家25-元宗1-04-16-1263
丙申大雨.

#高麗史25卷-世家25-元宗1-04-17-1263
壬寅遣左正言郭如弼如蒙古獻?.

#高麗史25卷-世家25-元宗1-04-18-1263
六月庚戌王如奉恩寺.

#高麗史25卷-世家25-元宗1-04-19-1263
是月日本官船大使如眞等將入宋求法漂風僧俗幷二百三十人泊開也召島二百六十五人到群山楸子二島. 大宰府少卿殿白商船七十八人自宋將還本國漂風失船以小船泊宣州加次島命全羅道按察使給糧船護送其國.

#高麗史25卷-世家25-元宗1-04-20-1263
秋七月乙巳日本商船三十人漂風到龜州艾島命賜糧護送.

#高麗史25卷-世家25-元宗1-04-21-1263
八月戊申朔洪?郭王府等自日本還奏曰: “窮推海賊乃對馬島倭也. 徵米二十石馬麥三十石牛皮七十領而來.”

#高麗史25卷-世家25-元宗1-04-22-1263
辛酉冊子?檢校太尉守司空始陽郡開國侯悰檢校守司徒順安郡開國侯.

#高麗史25卷-世家25-元宗1-04-23-1263
甲子朱英亮等還自蒙古詔曰: “朕嚮以細事見卿心之未孚是故有責備之報今玆來復?候生民稍集然後惟命辭意懇實. 理當兪允凡百所言者能踐與否卿其圖之.” 仍賜羊五百分賜諸王宰樞承宣致仕三品顯官四品近侍省臺五品員有差.

#高麗史25卷-世家25-元宗1-04-24-1263
戊辰設消災道場於內殿.

#高麗史25卷-世家25-元宗1-04-25-1263
丁丑幸賢聖寺.

#高麗史25卷-世家25-元宗1-04-26-1263
冬十月壬戌遣大司成韓就如蒙古賀正兼謝賜羊.

#高麗史25卷-世家25-元宗1-04-27-1263
十一月乙未太白晝見經天.

#高麗史25卷-世家25-元宗1-04-28-1263
己亥永安公僖卒.

#高麗史25卷-世家25-元宗1-04-29-1263
十二月辛酉中書侍郞平章事李藏用知門下省事柳璥上書薦吏部侍郞金坵.

#高麗史25卷-世家25-元宗1-04-30-1263
壬戌流朱英亮鄭卿甫于島英亮等嘗赴北朝時受人貨賂帶十七人而行多行買賣至是事覺. 沒十七人銀甁一百七十口眞絲七百斤皆配島徵英亮銀九斤卿甫七斤.

#高麗史25卷-世家25-元宗1-04-31-1263
丙寅以李藏用守太傅判兵部事太子太傅; 柳璥守太保?知政事太子太保; 金俊守太尉?知政事判御史臺事太子少師; 金佺守司徒知門下省事太子少傅; 朴松庇守司空左僕射太子少保; 李應韶爲樞密院使; 崔允愷知樞密院事; 李之?崔瑛?同知樞密院事太子賓客; 羅得璜韓就?爲樞密院副使; 蔡楨爲樞密院副使御史大夫; 宋義洪縉爲尙書左右僕射; 申思佺爲兵部尙書; 兪千遇朴倫爲樞密院左右承宣; 金?爲右副承宣; 金方慶知御史臺事; 金坵李松縉爲左右諫議大夫; 李世材守太傅門下侍郞平章事仍令致仕; 金純守太傅門下侍郞平章事; 崔?守太傅中書侍郞平章事; 金允候守司空右僕射; 奉禧爲樞密院副使工部尙書?令致仕.

世家卷第二十五.


#高麗史26卷-世家26-00-00-00-0000
世家卷第二十六. 高麗史二十六.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史26卷-世家26-元宗2-00-00-0000
元宗二.

#高麗史26卷-世家26-元宗2-05-01-1264
○(甲子)五年春正月丁丑朔放朝賀.

#高麗史26卷-世家26-元宗2-05-02-1264
壬辰親設仁王道場于內殿.

#高麗史26卷-世家26-元宗2-05-03-1264
己亥醮太一於內殿.

#高麗史26卷-世家26-元宗2-05-04-1264
二月壬子京城地震.

#高麗史26卷-世家26-元宗2-05-05-1264
己未燃燈王如奉恩寺.

#高麗史26卷-世家26-元宗2-05-06-1264
丙寅韓就還自蒙古帝賜西錦一*?{段}曆日一本詔曰: “獻歲發春式?三陽之會對時育物宜同一視之仁?爾外方忠於內附肇因正旦庸展賀儀方使介之還歸*?{須}?書之播告今賜卿中統五年曆日一道卿其若稽古典敬授民時勸彼東隅之氓勤於南畝之事茂迎和氣?及康年時乃之休惟朕以?.”

#高麗史26卷-世家26-元宗2-05-07-1264
己巳親設消災道場於內殿.

#高麗史26卷-世家26-元宗2-05-08-1264
三月己卯親醮三界於內殿.

#高麗史26卷-世家26-元宗2-05-09-1264
辛卯幸賢聖寺.

#高麗史26卷-世家26-元宗2-05-10-1264
戊戌幸乾聖福靈二寺.

#高麗史26卷-世家26-元宗2-05-11-1264
癸卯幸普濟寺.

#高麗史26卷-世家26-元宗2-05-12-1264
夏四月丁未幸妙通寺.

#高麗史26卷-世家26-元宗2-05-13-1264
乙卯遣禮賓卿金祿延如蒙古謝賜曆日西錦.

#高麗史26卷-世家26-元宗2-05-14-1264
戊辰太白晝見經天.

#高麗史26卷-世家26-元宗2-05-15-1264
五月庚辰蒙古遣官人胡都多乙者禮部員外郞趙泰康和尙等來辛巳受詔於大觀殿詔曰: “朝覲諸侯之大典也朕纘承丕緖于今五年第以兵興有所不暇近西北諸王率衆款附擬今歲朝王公群牧於上都卿宜乘馹而來庸修世見之禮尙無濡滯.”

#高麗史26卷-世家26-元宗2-05-16-1264
丙戌宴蒙使.

#高麗史26卷-世家26-元宗2-05-17-1264
己丑蒙使胡都康和尙先還王餞于郊外以國子祭酒張鎰譯語郞將康允紹伴行附表曰: “華使鼎至疾於星火之馳璽書帶來諭以風雲之會頒宣已往舞蹈惟勤伏念臣依蔭上朝撫封東?萬宇皆歸於覆燾仰化無遺三韓別荷於矜憐銜恩罔極嚮也躬?而將返俄然語及於再朝而臣奏云: ‘退修離散之殘民咸使出居於舊土訖有所定?往乎來?’ 恭承明訓以旋歸爰示小邦之形狀兵戎飢疫之相壓三十年垂盡耗亡山海蕩流之孑遺四五載?能招集完復經營之未旣往還使佐之實觀今被招徵實增兢悚有召不宜於俟駕應是當趣於登途然薄贄單裝亦豈殘藩之易辦遐程酷暑亮非劣質之能戡要??辰方朝邃闕?此私便之?徇亦專恕?之恃優惟冀至仁永加深?且獻金鍾金盂各三隻白銀鍾四隻銀盂十隻眞紫羅三匹.”

#高麗史26卷-世家26-元宗2-05-18-1264
戊戌賜金周鼎等及第.

#高麗史26卷-世家26-元宗2-05-19-1264
親設消?道場於內殿.

#高麗史26卷-世家26-元宗2-05-20-1264
壬寅移御長峯宮.

#高麗史26卷-世家26-元宗2-05-21-1264
癸卯始設大佛頂五星道場於三郞城假闕凡四月.

#高麗史26卷-世家26-元宗2-05-22-1264
是月盜起橫川殺橫及洪川二縣民三十餘人初橫川民屎加大有八子一壻居山谷*閒九人漁獵以生洪橫人疾之訴於道內巡行夜別抄指揮請捕之至其家會九人出獵惟取父母妻子盡殺之於是九人謀報?遂起爲盜至忠淸道夜涉簞淺疑爲狄兵朝野驚擾使夜別抄探之乃知.

#高麗史26卷-世家26-元宗2-05-23-1264
六月乙巳王如奉恩寺.

#高麗史26卷-世家26-元宗2-05-24-1264
丙午幸三郞城五星道場.

#高麗史26卷-世家26-元宗2-05-25-1264
庚戌移御妙智寺又親醮于磨利山塹城.

#高麗史26卷-世家26-元宗2-05-26-1264
辛亥移御神泥洞假闕設大佛頂五星道場.

#高麗史26卷-世家26-元宗2-05-27-1264
壬子設大日王道場于穴口寺乙卯親幸行香.

#高麗史26卷-世家26-元宗2-05-28-1264
丙辰還御長峯宮宥境內二罪以下.

#高麗史26卷-世家26-元宗2-05-29-1264
秋七月癸酉朔蒙古使多乙者趙泰等還欲到大夫營以待王行.

#高麗史26卷-世家26-元宗2-05-30-1264
甲戌彗星見于艮方至九月乙酉凡七十二日乃滅.

#高麗史26卷-世家26-元宗2-05-31-1264
庚辰以兪千遇知御史臺事; 柳洪休爲殿中監.

#高麗史26卷-世家26-元宗2-05-32-1264
癸巳制曰: “朕以?德臨?三韓于今五載爲保社稷萬民將親朝於萬里絶域宜以殊恩覃及中外今七月二十一日昧爽以前斬絞徒流以下咸赦除之.”

#高麗史26卷-世家26-元宗2-05-33-1264
己亥宣旨曰: “自祖聖以來全仗佛敎密護延基夫仁王般若偏爲護國安民最勝法文如經所說百師子等法寶威儀乃道場之急具也往者移都時師子座不能輸入及乎法筵儀不如法金俊爲寡人親朝欲設仁王法會印成是經新舊譯各一百二部造師子座一百彩?粧飾至於供具衣物無不精備忠誠深重以金俊丘史十人許初入仕十人眞拜把領親侍二十人假著?頭造成監役人皆賜爵諸色匠人亦賜物有差.”

#高麗史26卷-世家26-元宗2-05-34-1264
庚子親設仁王道場于大觀殿.

#高麗史26卷-世家26-元宗2-05-35-1264
八月乙巳命?知政事金俊爲敎定別監*?{糾}察國家非違.

#高麗史26卷-世家26-元宗2-05-36-1264
壬子守司空左僕射朴松庇罷以樞密院使李應韶代之.

#高麗史26卷-世家26-元宗2-05-37-1264
癸丑王如蒙古太子諸王文武百僚至梯浦辭命金俊先入京使之監國.

#高麗史26卷-世家26-元宗2-05-38-1264
政堂文學致仕鄭芝卒謚章憲.

#高麗史26卷-世家26-元宗2-05-39-1264
庚午宮主幸妙通普濟二寺爲王祈福.

#高麗史26卷-世家26-元宗2-05-40-1264
九月庚子王至燕都謁帝帝再親宴又賜宴中書省仍賜匹錦下及侍從臣僚.

#高麗史26卷-世家26-元宗2-05-41-1264
冬十月戊申上將軍申思佺齎詔書還自蒙古帝改元爲至元大赦天下.

#高麗史26卷-世家26-元宗2-05-42-1264
己未王辭於萬壽山殿帝賜駱駝十頭.

#高麗史26卷-世家26-元宗2-05-43-1264
辛酉地震.

#高麗史26卷-世家26-元宗2-05-44-1264
十一月庚寅?知政事致仕朴成梓卒.

#高麗史26卷-世家26-元宗2-05-45-1264
癸巳?知政事致仕崔永卒謚莊平.

#高麗史26卷-世家26-元宗2-05-46-1264
十二月丙午樞密院副使韓就等六人率夜別抄迎駕于義州.

#高麗史26卷-世家26-元宗2-05-47-1264
壬戌王至自蒙古次梯浦館太子及諸王迎駕癸亥王發梯浦內學博諭正錄等率七管諸生外學十二徒中敎導等率進士生徒各上表及歌謠致仕宰樞三品員等迎于郊外八坊廂兩部奏樂爭呈百?王駐輦綵棚前觀樂至?還宮賜八坊廂白金各二斤娼女樂工賜物有差翌日百官表賀.

#高麗史26卷-世家26-元宗2-05-48-1264
丁卯以金俊壻任資忠特授掖庭內寺伯賜紅?改名資輔賜扈從親朝臣僚及卒徒米有差.

#高麗史26卷-世家26-元宗2-06-01-1265
○(乙丑)六年春正月乙未遣廣平公恂大將軍金方慶中書舍人張鎰等如蒙古謝恩獻方物.

#高麗史26卷-世家26-元宗2-06-02-1265
以金俊爲侍中.

#高麗史26卷-世家26-元宗2-06-03-1265
二月辛丑朔親設靈寶道場于神格殿.

#高麗史26卷-世家26-元宗2-06-04-1265
丙辰燃燈王如奉恩寺.

#高麗史26卷-世家26-元宗2-06-05-1265
三月庚午朔幸賢聖寺.

#高麗史26卷-世家26-元宗2-06-06-1265
癸未親醮三界于內殿.

#高麗史26卷-世家26-元宗2-06-07-1265
甲申幸乾聖福靈二寺.

#高麗史26卷-世家26-元宗2-06-08-1265
乙酉設功德天道場于內殿.

#高麗史26卷-世家26-元宗2-06-09-1265
戊子咸寧節金俊使將軍李?進御膳酒果極爲侈盛賜??帶一腰.

#高麗史26卷-世家26-元宗2-06-10-1265
辛卯幸普濟寺.

#高麗史26卷-世家26-元宗2-06-11-1265
夏四月庚子朔親設消?道場.

#高麗史26卷-世家26-元宗2-06-12-1265
癸卯?有司: “景靈殿仁明二聖眞容失次已久始令順祀.”

#高麗史26卷-世家26-元宗2-06-13-1265
戊申幸王輪寺.

#高麗史26卷-世家26-元宗2-06-14-1265
己未有一小君犯禁臺吏折辱之王不能禁下街衢獄. 國制宮人侍幸而有子則祝髮爲僧稱爲小君.

#高麗史26卷-世家26-元宗2-06-15-1265
庚申太子邀宴安慶公奏樂達曙. 國俗以道家說每至是日必會飮徹夜不寐謂之守庚申太子亦徇時俗時議非之.

#高麗史26卷-世家26-元宗2-06-16-1265
五月己巳朔廣平公恂大將軍金方慶還自蒙古帝厚慰遣之中外稱慶.

#高麗史26卷-世家26-元宗2-06-17-1265
秋七月丁未朔倭寇南道沿海州郡命將軍安洪敏等率三別抄軍禦之.

#高麗史26卷-世家26-元宗2-06-18-1265
己未幸妙通寺.

#高麗史26卷-世家26-元宗2-06-19-1265
冬十月庚午御便殿遣平章事李藏用左僕射蔡楨冊金俊爲海陽侯.

#高麗史26卷-世家26-元宗2-06-20-1265
丙子太子集諸生徒賦詩選進士宣招等五人.

#高麗史26卷-世家26-元宗2-06-21-1265
辛巳刑部郞中崔資慶崔祿興大官丞崔松峻等坐贓流于島.

#高麗史26卷-世家26-元宗2-06-22-1265
庚寅遣侍御史李穎郞將金靖如蒙古賀正.

#高麗史26卷-世家26-元宗2-06-23-1265
十一月壬子親設百座仁王道場.

#高麗史26卷-世家26-元宗2-07-01-1266
○(丙寅)七年春正月丙辰始陽侯?卒.

#高麗史26卷-世家26-元宗2-07-02-1266
二月戊寅燃燈王如奉恩寺.

#高麗史26卷-世家26-元宗2-07-03-1266
癸巳平章事致仕金之岱卒.

#高麗史26卷-世家26-元宗2-07-04-1266
三月己酉幸乾聖福靈二寺.

#高麗史26卷-世家26-元宗2-07-05-1266
庚戌赦二罪以下.

#高麗史26卷-世家26-元宗2-07-06-1266
夏四月癸酉幸普濟寺.

#高麗史26卷-世家26-元宗2-07-07-1266
五月丙午賜閔漬等及第.

#高麗史26卷-世家26-元宗2-07-08-1266
六月庚午遣大將軍朴琪如蒙古賀節日.

#高麗史26卷-世家26-元宗2-07-09-1266
八月癸亥將軍車松祐獲宋賊船一?殺七十餘人擒五人.

#高麗史26卷-世家26-元宗2-07-10-1266
壬申親設消?道場.

#高麗史26卷-世家26-元宗2-07-11-1266
甲申幸賢聖寺.

#高麗史26卷-世家26-元宗2-07-12-1266
戊子幸乾聖福靈二寺.

#高麗史26卷-世家26-元宗2-07-13-1266
九月戊戌謁景靈殿.

#高麗史26卷-世家26-元宗2-07-14-1266
丁未幸王輪寺.

#高麗史26卷-世家26-元宗2-07-15-1266
壬子幸普濟寺.

#高麗史26卷-世家26-元宗2-07-16-1266
丙辰設祈恩道場於內*場{殿}.

#高麗史26卷-世家26-元宗2-07-17-1266
己未幸妙通寺.

#高麗史26卷-世家26-元宗2-07-18-1266
冬十月壬戌狐鳴于寢殿.

#高麗史26卷-世家26-元宗2-07-19-1266
己巳親設消?道場於內殿.

#高麗史26卷-世家26-元宗2-07-20-1266
癸酉設佛頂道場于內殿.

#高麗史26卷-世家26-元宗2-07-21-1266
乙亥設禪於內殿.

#高麗史26卷-世家26-元宗2-07-22-1266
壬午親設消?道場以*?{禳}星變又醮于神格殿.

#高麗史26卷-世家26-元宗2-07-23-1266
十一月己亥遣侍郞張鎰如蒙古賀正.

#高麗史26卷-世家26-元宗2-07-24-1266
辛丑以洪瑨爲兵部尙書; 李之?爲刑部尙書.

#高麗史26卷-世家26-元宗2-07-25-1266
壬寅設八關會幸法王寺.

#高麗史26卷-世家26-元宗2-07-26-1266
癸丑蒙古遣黑的殷弘等來詔曰: “今爾國人趙?來告: ‘日本與爾國爲近隣典章政治有足嘉者漢唐而下亦或通使中國.’ 故今遣黑的等往日本欲與通和卿其道達去使以徹彼疆開悟東方向風慕義玆事之責卿宜任之勿以風濤險阻爲辭勿以未嘗通好爲解恐彼不順命有阻去使爲托卿之忠誠於斯可見卿其勉之.”

#高麗史26卷-世家26-元宗2-07-27-1266
乙卯判樞密院事崔允愷卒.

#高麗史26卷-世家26-元宗2-07-28-1266
丙辰命樞密院副使宋君斐侍御史金贊等與黑的等往日本.

#高麗史26卷-世家26-元宗2-07-29-1266
濟州星主來見甲子遣正言玄錫以星主如蒙古.

#高麗史26卷-世家26-元宗2-07-30-1266
癸酉樞密院副使洪瑨卒.

#高麗史26卷-世家26-元宗2-08-01-1267
○(丁卯)八年春正月宋君斐金贊與蒙使至巨濟松邊浦畏風濤之險遂還王又令君斐隨黑的如蒙古奏曰: “詔旨所諭道達使臣通好日本事謹遣陪臣宋君斐等伴使臣以往至巨濟縣遙望對馬島見大洋萬里風濤蹴天意謂危險若此安可奉上國使臣冒險輕進雖至對馬島彼俗頑?無禮義設有不軌將如之何是以與俱而還且日本素與小邦未嘗通好但對馬島人時因貿易往來金州耳. 小邦自陛下卽祚以來深蒙仁恤三十年兵革之餘稍得蘇息??存喘聖恩天大誓欲報?如有可爲之勢而不盡心力有如天日.”

#高麗史26卷-世家26-元宗2-08-02-1267
秋七月遣秘書監郭如弼如蒙古賀聖節.

#高麗史26卷-世家26-元宗2-08-03-1267
八月丙辰朔黑的殷弘及宋君斐等復來. 帝諭曰: “向者遣使招懷日本委卿嚮導不意卿以辭爲解遂令徒還意者日本旣通好則必盡知爾國虛實故托以他辭然爾國人在京師者不少卿之計亦?矣且天命難諶人道貴誠卿先後食言多矣宜自省焉今日本之事一委於卿卿其體朕此意通諭日本以必得要領爲期卿嘗有言聖恩天大誓欲報?此非報?而何?”

#高麗史26卷-世家26-元宗2-08-04-1267
丙寅宴蒙使.

#高麗史26卷-世家26-元宗2-08-05-1267
丁丑移御慶原公第.

#高麗史26卷-世家26-元宗2-08-06-1267
遣起居舍人潘阜齎蒙古書及國書如日本蒙古書曰: “大蒙古皇帝奉書日本國王朕惟自古小國之君境土相接尙務講信修睦?我祖宗受天明命奄有區夏遐方遠域畏威懷德者不可悉數朕卽位之初以高麗無辜之民久?鋒鏑卽令罷兵還其疆域返其?倪高麗君臣感戴來朝義雖君臣歡若父子計王之君臣亦已知之高麗朕之東藩也日本密邇開國以來亦時通中國至於朕躬而無一乘之使以通和好尙恐王國知之未審故遣使持書布告朕志冀自今以往通問結好以相親睦且聖人以四海爲家不相通好豈一家之理哉以至用兵夫孰所好王其圖之.” 國書曰: “我國臣事蒙古大國?正朔有年矣皇帝仁明以天下爲一家視遠如邇日月所照咸仰其德. 今欲通好於貴國而詔寡人云: ‘日本與高麗爲隣典章政治有足嘉者漢唐而下屢通中國故特遣書以往勿以風濤阻險爲辭.’ 其旨嚴切玆不獲已遣某官某奉皇帝書前去貴國之通好中國無代無之?今皇帝之欲通好貴國者非利其貢獻盖欲以無外之名高於天下耳若得貴國之通好必厚待之其遣一介之士以往觀之何如也貴國商酌焉.”

#高麗史26卷-世家26-元宗2-08-07-1267
九月乙酉朔金俊以忠淸道按察使邊保不從私謁白王流之乃以夜別抄指諭金革精代之.

#高麗史26卷-世家26-元宗2-08-08-1267
王在慶原公第第與御史大夫兪千遇家相接王幸千遇林亭東宮陪遊見其淸勝留詩一首千遇及文臣和進.

#高麗史26卷-世家26-元宗2-08-09-1267
丁未蒙古遣必?赤廉?魯迷失海牙等九人來詔曰: “朕聞卿國阿吉兒合蒙合[魚名似牛]遣使馳驛往取可爲供奉其或有闕卽當採捕庸附以歸.” 或稱患脚?者以其皮作靴則立愈蓋帝有是疾故求之.

#高麗史26卷-世家26-元宗2-08-10-1267
冬十月甲寅廉?魯等還王附表獻阿吉兒合蒙合皮十七領.

#高麗史26卷-世家26-元宗2-08-11-1267
丙辰幸乾聖寺.

#高麗史26卷-世家26-元宗2-08-12-1267
丁巳宥金俊所流諸島罪人.

#高麗史26卷-世家26-元宗2-08-13-1267
癸亥設佛頂道場于內殿.

#高麗史26卷-世家26-元宗2-08-14-1267
庚午親設百座仁王道場.

#高麗史26卷-世家26-元宗2-08-15-1267
丁丑幸普濟寺.

#高麗史26卷-世家26-元宗2-08-16-1267
壬午命監修國史李藏用同修國史柳璥修撰官金坵許珙修神熙康三代實錄.

#高麗史26卷-世家26-元宗2-08-17-1267
十一月甲午遣弟安慶公?如蒙古賀正因告更遣潘阜使於日本.

#高麗史26卷-世家26-元宗2-09-01-1268
○(戊辰)九年春正月庚寅平章事崔?卒.

#高麗史26卷-世家26-元宗2-09-02-1268
己亥以李藏用爲門下侍中.

#高麗史26卷-世家26-元宗2-09-03-1268
閏月己未移御辰?宮.

#高麗史26卷-世家26-元宗2-09-04-1268
二月壬辰燃燈王如奉恩寺寒食在望故先三日行之.

#高麗史26卷-世家26-元宗2-09-05-1268
戊戌設消?道場於內殿.

#高麗史26卷-世家26-元宗2-09-06-1268
壬寅安慶公?還自蒙古賜王西錦一匹曆日一道初帝以趙?之?怒不解親??曰: “前日爾國所奏朕今說之爾其詳聽爾等聞我蒙古中有叛者輒來?誘人誰不知爾國誠降則當出軍助戰轉糧請達魯花赤點數民戶爾胡不然爾國曾於先帝時遣王?爲質朕所知也先帝?爾王親朝爾王不能親朝以我有兄弟之亂也爾王到京兆府還歸朕之所護爾王所知人而不知有德可謂人乎? 爾王奏云: ‘我國地窄今西京入排屯田軍民盡令還歸則當召集殘民力農三年然後復都舊京.’ 今屯田軍馬盡還果還舊京乎? 朕使至爾國則爾使人圍守眞降之意當如是耶? 爾國來聘朕亦使人守汝使乎? 和尙奏云: ‘爾等齎來國?紵布?於舊額又甚?惡.’ 何也? 爾國素稱知禮義今乃若爾可乎? 相戰人所不好爾欲好戰當約其地也爾與日本交通爾國人來居此者無不知之爾於前日何言未嘗交通以欺朕乎爾等所奏皆是妄說不必*?也.”

#高麗史26卷-世家26-元宗2-09-07-1268
丙午將軍周瑄通其叔父周永賚妻大氏事覺御史臺執大氏鞫之死于獄中遂斬瑄判衛尉寺事李舒亦通大氏及其二女曾流海島而還至是賴其壻大將軍金洪就營救得免.

#高麗史26卷-世家26-元宗2-09-08-1268
以金方慶判禮賓省事北界兵馬使.

#高麗史26卷-世家26-元宗2-09-09-1268
三月癸丑守司空左僕射朴倫卒.

#高麗史26卷-世家26-元宗2-09-10-1268
庚申幸福靈寺.

#高麗史26卷-世家26-元宗2-09-11-1268
置出排都監於古京.

#高麗史26卷-世家26-元宗2-09-12-1268
樞密院副使崔澄卒.

#高麗史26卷-世家26-元宗2-09-13-1268
壬申蒙古遣北京路摠管兼大定府尹于也孫脫禮部郞中孟甲等來詔曰: “朕惟天道難諶人道貴誠而卿之事朕率以飾辭見欺朕若受其欺而不言是朕亦不以誠遇卿也故於卿弟?面數其事無有所隱向卿自請: ‘撤兵三年當去水就陸.’ 撤兵之請旣已從之. 就陸之期今幾年矣以前言無徵是用爲問卿意必曰: ‘捨險卽夷則慮致不虞.’ 或未取信聽其所止惟我太祖成吉思皇帝制度凡內屬之國納質助軍輸糧設驛供戶數籍置達魯花赤已嘗明諭之矣. 繼有來章稱: ‘?民生稍集然後惟命是從.’ 稽留至今不以誠言見報聞汝國之政例在左右得非爲所梗蔽使卿不聞歟抑卿寔聞之而未之思歟是豈愛而身利而國者也且納質之事惟我太宗皇帝朝王?等已入質代老補亡固自有例其驛傳亦粗立自餘率未奉行. 今我朝方問罪於宋其助士卒舟艦自量能辦多少所輸糧餉則就爲儲積及達魯花赤戶版之事卿意謂何今特遣使持詔以往當盡情實令海陽公金俊侍中李藏用齎奏章具以悉聞.” 是時帝?金俊父子及其弟?皆赴京師.

#高麗史26卷-世家26-元宗2-09-14-1268
丁丑門下侍郞平章事致仕金起孫卒.

#高麗史26卷-世家26-元宗2-09-15-1268
夏四月丙戌王餞蒙使于郊.

#高麗史26卷-世家26-元宗2-09-16-1268
遣侍中李藏用從于也孫脫如蒙古上表略曰: “惟天爲大仰之常畏於下臨凡物不平鳴也必哀於上聽其就陸之事則已於古邑復其居以經營. 助師之命則雖是殘民隨所有而檢備其辦舟艦輸糧餉之事則惟力是任亦期將供. 其或請達魯花赤供戶版之事則方始出排誠未暇於修葺俟其畢就亦當從而?裁. 乃若陪臣海陽公金俊侍中李藏用齎表進朝事藏用則乃明訓之輒承偕使臣而前去金俊則適都家之遷設方管領以指揮?劇務訖有所成而小臣將率以造.”

#高麗史26卷-世家26-元宗2-09-17-1268
丁酉還御本闕設華嚴神衆道場.

#高麗史26卷-世家26-元宗2-09-18-1268
乙巳賜尹承琯等及第.

#高麗史26卷-世家26-元宗2-09-19-1268
己酉親設道場于內亭鎭兵祈福.

#高麗史26卷-世家26-元宗2-09-20-1268
五月甲寅雨雹.

#高麗史26卷-世家26-元宗2-09-21-1268
乙亥設仁王道場於內殿.

#高麗史26卷-世家26-元宗2-09-22-1268
六月壬午王如奉恩寺.

#高麗史26卷-世家26-元宗2-09-23-1268
丁亥親設消?道場.

#高麗史26卷-世家26-元宗2-09-24-1268
乙巳蒙古遣吾都止偕藏用來課戰艦之數與軍額.

#高麗史26卷-世家26-元宗2-09-25-1268
秋七月丁卯起居舍人潘阜還自日本遣閣門使孫世貞郞將吳惟碩等如蒙古賀節日又遣潘阜偕行上書曰: “向詔臣以宣諭日本臣卽差陪臣潘阜奉皇帝璽書幷齎臣書及國?以前年九月二十三日發船而往至今年七月十八日回來云: ‘自到彼境便不納王都留置西偏大宰府者凡五月館待甚薄授以詔旨而無報章又贈國?多方告諭竟不聽逼而送之以故不得要領而還.’ 未副聖慮惶懼實深輒玆差充陪臣潘阜等以奏.”

#高麗史26卷-世家26-元宗2-09-26-1268
八月遣大將軍崔東秀隨吾都止如蒙古奏略曰: “顧惟小邦雖在全盛之時人民尙寡?自辛卯三十年來兵疫相仍喪亡太多惟玆編戶之孑遺僅復農畦之生業其隸于兵衛亦未有丁壯驍勇者然重違帝?多方調發僅得萬人其舟艦則已委沿海官吏方始?材營造.”

#高麗史26卷-世家26-元宗2-09-27-1268
冬十月戊寅朔日食.”

#高麗史26卷-世家26-元宗2-09-28-1268
庚寅蒙古遣明威將軍都統領脫朶兒武德將軍統領王國昌武略將軍副統領劉傑等十四人來詔曰: “卿遣崔東秀來奏備兵一萬造船一千隻事今特遣脫朶兒等就彼整閱軍數點視舟艦其所造船隻聽去官指?如耽羅已與造船之役不必煩重如其不與卽令別造百?其軍兵船隻整點足備或南宋或日本逆命征討臨時制宜仍差去官先行相視黑山日本道路卿亦差官護送道達.” 己亥遣郞將朴臣甫都兵馬錄事禹天錫從國昌劉傑等往視黑山島.

#高麗史26卷-世家26-元宗2-09-29-1268
十一月甲子蒙古遣兵部侍郞黑的禮部侍郞殷弘本國人申百川于?金裕等來.

#高麗史26卷-世家26-元宗2-09-30-1268
乙丑以?知政事金佺判樞密院事; 崔瑛爲團練造兵都監判事.

#高麗史26卷-世家26-元宗2-09-31-1268
丁卯黑的等傳詔其詔曰: “向委卿道達去使送至日本卿乃飾辭以爲: ‘風浪險阻不可輕涉’ 今潘阜等何由得達可羞可畏之事卿已爲之復何言哉今來奏: ‘有潘阜至日本逼而送還’之語此亦安足取信今復遣黑的殷弘等充使以往期於必達卿當令重臣道達毋致如前稽阻.” 金裕等傳丞相安童書來索土産藥品王遣譯語郞將康禧*?書偕裕行.

#高麗史26卷-世家26-元宗2-09-32-1268
遣國子司業李淳益如蒙古賀正.

#高麗史26卷-世家26-元宗2-09-33-1268
十二月丁丑王國昌劉傑等還自黑山.

#高麗史26卷-世家26-元宗2-09-34-1268
庚辰知門下省事申思佺侍郞陳子厚起居舍人潘阜偕黑的殷弘如日本.

#高麗史26卷-世家26-元宗2-09-35-1268
壬午蒙古使脫朶兒閱兵.

#高麗史26卷-世家26-元宗2-09-36-1268
甲午劉傑欲閱西海道造船先行.

#高麗史26卷-世家26-元宗2-09-37-1268
丙申脫朶兒還王餞于郊遣大將軍張鎰伴行.

#高麗史26卷-世家26-元宗2-09-38-1268
丁酉誅金俊夷其族.

#高麗史26卷-世家26-元宗2-09-39-1268
己亥移御辰巖宮.

#高麗史26卷-世家26-元宗2-09-40-1268
群臣表賀誅金俊.

#高麗史26卷-世家26-元宗2-10-01-1269
○(己巳)十年春正月癸丑誅金俊黨別將金昌世許仁世流李得材吉宣甫等六人.

#高麗史26卷-世家26-元宗2-10-02-1269
丙辰設消?道場于本闕.

#高麗史26卷-世家26-元宗2-10-03-1269
庚申遣將軍康允紹如蒙古奏誅金俊.

#高麗史26卷-世家26-元宗2-10-04-1269
二月丁丑還御本闕.

#高麗史26卷-世家26-元宗2-10-05-1269
乙酉將軍金保宜林惟茂趙允藩崔宗紹等以後壁賜紅改銜.

#高麗史26卷-世家26-元宗2-10-06-1269
庚寅燃燈王如奉恩寺.

#高麗史26卷-世家26-元宗2-10-07-1269
壬辰曲宴宰樞侍臣竟日極歡林衍吹脣欲猿掛於殿柱.

#高麗史26卷-世家26-元宗2-10-08-1269
甲午北界諸城遣人賀誅金俊.

#高麗史26卷-世家26-元宗2-10-09-1269
是月賀正使李淳益還自蒙古帝問淳益曰: “宣麟州人來言: ‘爾國憑朕詔旨造船將圖深竄.’ 信乎?” 淳益奏: “小國蒙皇帝保護至於小民安生樂業有何所憾敢懷二心?” 帝曰: “然?人之言朕亦不信.”

#高麗史26卷-世家26-元宗2-10-10-1269
三月辛酉黑的及申思佺等至對馬島執倭二人以還.

#高麗史26卷-世家26-元宗2-10-11-1269
甲戌幸王輪寺.

#高麗史26卷-世家26-元宗2-10-12-1269
夏四月戊寅遣?知政事申思佺伴黑的以倭二人如蒙古.

#高麗史26卷-世家26-元宗2-10-13-1269
甲申設百座仁王道場于內殿.

#高麗史26卷-世家26-元宗2-10-14-1269
辛卯幸普濟寺設五百羅漢齋.

#高麗史26卷-世家26-元宗2-10-15-1269
壬辰流平章事柳璥于黑山島籍其家又流璥子行首陞及侍郞朱悅將軍金珽于島.

#高麗史26卷-世家26-元宗2-10-16-1269
乙未世子諶入朝于蒙古?政蔡楨承宣林惟幹大將軍鄭子璵郞將印公綬內官郞將金子貞牽龍行首羅裕書狀官學諭金應文等從行.

#高麗史26卷-世家26-元宗2-10-17-1269
壬寅太白晝見經天.

#高麗史26卷-世家26-元宗2-10-18-1269
五月丙午慶尙道按察使馳報: “濟州人漂風至日本還言: ‘日本具兵船將寇我.’” 於是遣三別抄及大角班巡戍海邊又令沿海郡縣築城積穀移彰善縣所藏國史於珍島.

#高麗史26卷-世家26-元宗2-10-19-1269
壬申移御辰巖宮.

#高麗史26卷-世家26-元宗2-10-20-1269
六月丙子王如奉恩寺.

#高麗史26卷-世家26-元宗2-10-21-1269
癸未設消?道場于本闕.

#高麗史26卷-世家26-元宗2-10-22-1269
辛卯林衍殺宦者金鏡崔*??流御史大夫張季烈大將軍奇蘊于島.

#高麗史26卷-世家26-元宗2-10-23-1269
壬辰林衍謀不軌欲行大事會宰樞議侍中李藏用度不能止以遜位爲言乙未衍?甲率三別抄六番都房詣安慶公?第會百官奉?爲王忽風雨暴作拔木飛瓦衍使人逼王遷于別宮.

#高麗史26卷-世家26-元宗2-10-24-1269
秋七月丙午?以林衍爲敎定別監.

#高麗史26卷-世家26-元宗2-10-25-1269
丁未衍又遷王于金?舊第盜內帑珍寶.

#高麗史26卷-世家26-元宗2-10-26-1269
辛亥林衍遣中書舍人郭汝弼如蒙古進王遜位表略曰: “臣嘗遇盛辰篤承洪造常欲率先於奉職永言報上以爲心何自去年而災變屢彰至于今日而疹病斯作多方欲救一效莫期旣以彌留恐顚?之無日如或不幸將付托於何人且元子朝覲而未還噫小邦保釐之難曠?臣父嘗據祖宗典故而囑臣曰: ‘苟有遞代當先弟及.’ 臣弟安慶公?三入天庭而親覲累蒙聖眷之特加民望所歸侯封堪守玆?遺訓又循僉言乃以六月二十二日?攝國事.” ?表云: “臣兄*??坐不攝生忽被陰陽之寇居常茹痛未?朝夕之虞爰以重器囑于孱質臣實增駭惶牢執辭遜臣兄謂曰: ‘先父嘗有治命當先弟及爾志雖固父言奚違?’ 乃命臣權守國事臣去之旣難就亦非據雖不獲已假?主?之名莫敢遑居尤極臨淵之抱.”

#高麗史26卷-世家26-元宗2-10-27-1269
乙卯?尊王爲太上王立府號曰崇寧置注簿錄事各一人殿曰明和置舍人二人以東宮爲壽安府置典籤錄事.

#高麗史26卷-世家26-元宗2-10-28-1269
?以崔瑛爲御史大夫趙?同知樞密院事李昌慶爲右僕射削御史朴烋右司諫白玄錫職以與金鏡相善也.

#高麗史26卷-世家26-元宗2-10-29-1269
甲子蒙古使于婁大于?等六人偕倭人來?出迎于郊初申思佺與倭人謁帝帝大喜曰: “爾國王祗?朕命使爾等往日本爾等不以險阻爲辭入不測之地生還復命忠節可嘉.” 厚賜匹帛以至從卒又謂倭人曰: “爾國朝覲中國其來尙矣今朕欲爾國之來朝非以逼汝也但欲垂名於後耳.” 賚予甚稠?令觀覽宮殿旣而倭人奏云: “臣等聞有天堂佛刹正謂是也.” 帝悅又使?觀燕京萬壽山玉殿與諸城闕.

#高麗史26卷-世家26-元宗2-10-30-1269
丁卯世子自燕京還至婆娑府.

#高麗史26卷-世家26-元宗2-10-31-1269
靜州官奴丁伍孚潛渡江告林衍廢立世子聞之疑慮. 伍孚曰: “告奏使郭汝弼在靈州請使人見之.” 世子使同來蒙古使者七人執汝弼于靈州又執防護譯語鄭庇問知其實痛哭還入蒙古.

#高麗史26卷-世家26-元宗2-10-32-1269
八月甲戌遣侍中李藏用如蒙古賀節日.

#高麗史26卷-世家26-元宗2-10-33-1269
乙亥世子遣大將軍鄭子璵以書諭國人曰: “*?{須}復父王位不爾則立順安侯悰.

#高麗史26卷-世家26-元宗2-10-34-1269
丁丑?知政事蔡楨以年老請於世子先還.

#高麗史26卷-世家26-元宗2-10-35-1269
戊戌蒙古遣斡脫兒不花李?等與世子書狀官金應文偕來詔諭文武臣僚曰: “據世子王諶來奏: ‘本國臣下擅廢國王以其弟安慶公?爲國王.’ 朕初聞之以爲誠僞無徵未可深信國王*??嗣位以來未聞有過失苟有過失諫而不悛當控告朝廷以聽我區處不告朝廷臣下擅自廢置恒古以來寧有是理? 今遣斡脫兒不花李?等前去詳問若傳聞之誤王身無災於汝何責如其果然敢有將國王與世子幷其族屬一有?害者朕必無赦汝等其明諭朕心審思臣節條具以聞.”

#高麗史26卷-世家26-元宗2-10-36-1269
辛丑王宴斡脫兒不花.

#高麗史26卷-世家26-元宗2-10-37-1269
九月庚戌林衍遣樞密院副使金方慶大將軍崔東秀偕蒙使如蒙古. 陪臣表略曰: “前王?疾大漸惟幾庶將護分以延期因切辭榮而遜位?將弟及先君有言抑此藩稱一日難曠而國王?苟?父王之命恐違臣子之常肆不獲已而權攝保釐輒曾具由而趣騰申奏其王與世子族屬之佳否伏望採王人之目覩幷賤介之口陳原實閱情軫慈加恤.”

#高麗史26卷-世家26-元宗2-10-38-1269
冬十月癸酉衍釋平章事柳璥樞密院副使張季烈大將軍奇蘊未至京復流于他島.

#高麗史26卷-世家26-元宗2-10-39-1269
乙亥西北面兵馬使營記官崔坦韓愼三和縣人前校尉李延齡定遠都護郞將桂文庇延州人玄孝哲等以誅林衍爲名嘯聚龍岡咸從三和人殺咸從縣令崔元夜入?島殺分司御史沈元濬監倉朴守奕京別抄等以叛.

#高麗史26卷-世家26-元宗2-10-40-1269
辛巳?以李君伯爲北界安撫使玄文革爲逆賊防護將軍率軍一百五十人遣之. 西北面兵馬使洪祿?奔還京以國子祭酒張鎰代之; 李君伯畏賊不進削其職以前侍御史朴烋代之.

#高麗史26卷-世家26-元宗2-10-41-1269
庚子遣侍郞陳子厚如蒙古賀正仍附奏云: “小邦西北路摠管下吏崔坦等謀逆與龍岡咸從三和愚惑之民結黨擅殺咸從縣令又是月五日入亂于摠管本道攻殺行臺御史監倉使及幕下將士頗多掠取屯在龍岡縣境多張詭說宣言: ‘上都出兵欲盡誅北鄙之人.’ 以此?惑諸郡縣日益附會背國橫行顧將歸咎本國而終以何等惡言往訴于朝廷耶玆所未知也節次進詣賤介之攸奏悉希聖鑑憐察.”

#高麗史26卷-世家26-元宗2-10-42-1269
崔坦殺西京留守及龍靈鐵宣慈五州守西北諸城官吏皆歿於賊坦詭言於蒙古使脫朶兒曰: “高麗卷土將欲深入海島故殺諸城守欲入告于上國耳.” 於是執義州副使金孝巨等二十二人歸于蒙古.

#高麗史26卷-世家26-元宗2-10-43-1269
十一月壬子蒙古遣兵部侍郞黑的?萊道摠管府判官徐仲雄等十二人來詔曰: “諭高麗國王*??僚屬軍民頃以王*??稱疾擅令安慶公?權摠國事遣使爲問今使還言林衍稱: ‘此事俱傳臣所爲然有權力者能行廢立臣位居七人之下有何權力能行此事?’ 然不可信其言王可與安慶公?及林衍偕詣闕下面陳情實朕聽其是非自有區處且聞*??無恙*??之存亡亦未可保必待來覲朕可方信已遣頭輦哥國王率兵壓境如逾期不至卽當窮詰首惡進兵?絶無遺.”

#高麗史26卷-世家26-元宗2-10-44-1269
乙卯宰樞會林衍第議*?詔書.

#高麗史26卷-世家26-元宗2-10-45-1269
庚申令三四品各以無名實封陳*?詔便宜.

#高麗史26卷-世家26-元宗2-10-46-1269
壬戌林衍宴黑的于其第黑的言王復位事衍不得已會宰樞議廢?復立王.

#高麗史26卷-世家26-元宗2-10-47-1269
癸亥王宴黑的等使坐上座黑的等讓曰: “今王太子已許尙帝女我等帝之臣也王乃帝駙馬大王之父也何敢抗禮王西向我等北面王南面我等東面.” 王辭曰: “天子之使豈可下坐?” 固辭東西相對.

#高麗史26卷-世家26-元宗2-10-48-1269
甲子王復位?還私第百官詣王府扈駕入闕蒙使從之觀者感泣. 蒙使請觀百官賀禮王服紫袍出庭向北遙謝更黃衣受賀于康安殿.

#高麗史26卷-世家26-元宗2-10-49-1269
丁卯親設佛頂道場.

#高麗史26卷-世家26-元宗2-10-50-1269
戊辰遣奉御朴烋如蒙古上表略曰: “臣嘗緣?質忽?沈?擬資服餌之方將見?平之效乃以臣弟?權攝國事仍馳賤介往奏元由今蒙聖德之日加更致和倪於時攝?宣累詔曲垂訓諭之辭又降華?庸示徵呼之寵玆復勉居於藩寄庶當尋覲於闕庭.”

#高麗史26卷-世家26-元宗2-10-51-1269
十二月丙子赦二罪以下.

#高麗史26卷-世家26-元宗2-10-52-1269
丁丑親設消?道場.

#高麗史26卷-世家26-元宗2-10-53-1269
己卯又設灌頂道場于內願堂.

#高麗史26卷-世家26-元宗2-10-54-1269
辛巳林衍流同知樞密院事趙?于黑山島.

#高麗史26卷-世家26-元宗2-10-55-1269
甲申以兪千遇知門下省事; 金方慶同知樞密院事御史大夫; 金鍊元傅李昌慶?爲樞密院副使; 金坵尹君正爲左右僕射; 林惟幹爲右承宣; 許珙爲右副承宣; 金軌金祿延爲左右諫議大夫.

#高麗史26卷-世家26-元宗2-10-56-1269
庚寅王如蒙古命順安侯悰監國.

#高麗史26卷-世家26-元宗2-10-57-1269
辛卯靜州別將康元佐等三人來傳蒙古帝詔曰: “諭高麗國龜州都領崔坦等?西京五十四城西海六城軍民等. 近崔坦奏: ‘高麗逆臣林衍遣人誘*?{脅}衆庶及其妻子俱令東往.’ 且曰: ‘若不從令當加?害.’ ?等審其順逆不從逼*?{脅}?誅逆黨以明不貳其義可尙今坦已加?命自餘吏民別?行中書省重爲撫護惟爾臣庶仰體朕懷益?忠節.” 王賜元佐等各白金一斤衍亦厚慰之.

#高麗史26卷-世家26-元宗2-10-58-1269
壬辰王遣右司諫朴恒偕黑的先往蒙古寄書都堂云: “予全蒙大造?覲天庭已於今月十九日上途猖蹶奔走. 近者小邦邊民嘯聚西都多殺守令欲逃其罪至以貝錦之辭冒?上朝凡其情狀驗取節次先行使介言說辨其曲直縷達天聰益加護恤永使殘邦無失其民萬世供職是所望也.”

#高麗史26卷-世家26-元宗2-10-59-1269
丙申王至?嶺驛以白銀九斤金銀鍾各一苧布十八匹密贈黑的.

#高麗史26卷-世家26-元宗2-10-60-1269
丁酉至洞仙驛遣人巡檢各驛驛吏皆逃匿投于崔坦.

#高麗史26卷-世家26-元宗2-10-61-1269
戊戌至炭嶺坦等六人獻酒駕前王不受入西京謁太祖眞殿.

#高麗史26卷-世家26-元宗2-11-01-1270
○(庚午)十一年春正月辛丑朔王次博州先遣崔東秀寄書蒙古都堂曰: “今聞小邦叛民崔坦等馳告上朝托以京兵欲侵請送天兵二千許遮護而帝決已到行省矣是事不難別白予早知其叛而不一問罪者以其投附上朝也今旣上途空國而誰肯以兵來侵待臣近?龍顔仰奏一言然後遣兵未晩也安有國君躬進帝所而兵入其境百姓驚動者乎? 伏望諸相國閣下以此情狀具奏天聰憫予父子勤王之懇扶護始終.”

#高麗史26卷-世家26-元宗2-11-02-1270
己酉李藏用金方慶郭汝弼自東京來謁行宮.

#高麗史26卷-世家26-元宗2-11-03-1270
辛亥王至東京國王頭輦哥趙平章等?人具紙筆請王密書廢立之由王辭以手病風不書乃使譯者問王王順衍意*?云: “如表所奏.” 行省知其非實不復問.

#高麗史26卷-世家26-元宗2-11-04-1270
二月辛未朔王謁帝于燕都獻方物仍侍宴.

#高麗史26卷-世家26-元宗2-11-05-1270
壬申王謁闕謝宴.

#高麗史26卷-世家26-元宗2-11-06-1270
甲戌王上書都堂請婚曰: “往者己未年世子時方始親朝適丁登極之際大加憐恤而俄聞先臣奄辭盛代憂惶罔極乃令臣繼修藩職又於甲子年親朝寵遇亦出常鈞臣之銘感曷足形言. 今者權臣林衍擅行廢立失位憂?伏蒙聖慈累遣王人詔詰其由召以親朝以是復位而進帝眷優深倍加?慰其爲感泣天地所知. 夫小邦請婚大朝是爲永好之緣然恐僭越久不陳請今旣悉從所欲而世子適會來覲伏望許降公主於世子克成合?之禮則小邦萬世永倚供職惟謹.” 又請兵曰: “臣於甲子年親朝時奏以舊京出排事及其還國意在營葺權臣遮?不得畢功以至于今伏望許以兵若干人與之俱往直至舊京招諭水內臣民盡令出居因除權臣餘皆存撫.” 越數日永寧公康和尙洪茶丘等來言: “中書省已奏聞其請軍馬許令發送若請婚則聖旨云: ‘達旦法通媒合族眞實交親敢不許之. 然今因他事來請似乎欲速待其還國撫存百姓特遣使來請然後許之. 朕之親息皆已適人議於兄弟會當許之.’”

#高麗史26卷-世家26-元宗2-11-07-1270
丁丑崔坦請蒙古兵三千來鎭西京. 帝賜崔坦李延齡金牌玄孝哲韓愼銀牌有差. 詔令內屬改號東寧府?慈悲嶺爲界.

#高麗史26卷-世家26-元宗2-11-08-1270
庚辰王上表請西京復屬其略曰: “崔坦李延齡等本非有怨於國家者因權臣擅行廢立初若倡義起兵至達于上朝望屬世子. 今臣將以除滅權臣請兵還國卷出水內臣民復都舊京坦等理宜捨兵歸本反欲別其疆分各修職貢有乖初起之跡. 天子以四海爲家義無彼此之擇諸侯與百姓守土力致朝宗之勤豈擬吾民遽回異趣. 伏望許還諸城?屬本國.” 時蒙哥篤軍已發都堂又議遣殿後軍又奏云: “若前後大軍到國則恐百姓驚竄抑供億難支也請停後軍且大軍留屯古京毋令越境.” 又請: “達魯花赤偕往本國.” 帝許請達魯花赤及兵不越境事餘皆不允.

#高麗史26卷-世家26-元宗2-11-09-1270
壬午帝賜王金線走絲及色絹二百匹馬四匹弓矢等物且令東京行省國王頭輦哥率兵偕往高麗.

#高麗史26卷-世家26-元宗2-11-10-1270
甲申西京蒙軍六人來請席島倉米乃給米一千石雜穀五百石?一百石.

#高麗史26卷-世家26-元宗2-11-11-1270
丙戌王與世子發燕都.

#高麗史26卷-世家26-元宗2-11-12-1270
戊子地大震.

#高麗史26卷-世家26-元宗2-11-13-1270
乙未林衍憂?疽發背而死. 順安侯以衍子惟茂爲敎定別監.

#高麗史26卷-世家26-元宗2-11-14-1270
三月庚子朔日食.

#高麗史26卷-世家26-元宗2-11-15-1270
丙午遣郞將金之瑞如蒙古告林衍死.

#高麗史26卷-世家26-元宗2-11-16-1270
己酉西京蒙軍遣人來索夏衣及?幕.

#高麗史26卷-世家26-元宗2-11-17-1270
夏四月己卯王至東京指諭庾?郞將伍夫順明藥員金允奇皆投于洪茶丘.

#高麗史26卷-世家26-元宗2-11-18-1270
辛卯東界安集使報: “東女眞寇邊擄九十餘人.”

#高麗史26卷-世家26-元宗2-11-19-1270
丁酉王至大富城頭輦哥使人謂王曰: “堅守林惟幹否?” 王曰: “何敢小懈?” 盖疑惟幹亡去也.

#高麗史26卷-世家26-元宗2-11-20-1270
五月丙午蒙古以脫朶兒爲我國達魯花赤.

#高麗史26卷-世家26-元宗2-11-21-1270
庚戌蒙古中書省遣諸之豆等七人來督林衍赴京.

#高麗史26卷-世家26-元宗2-11-22-1270
王先遣上將軍鄭子璵大將軍李汾禧來諭國中臣僚云: “帝使行省頭輦哥國王及趙平章等率兵護寡人歸國仍語之曰: ‘卿歸諭國人悉徙舊京按堵如舊則我軍卽還如有拒命者不惟其身至於妻?悉皆?擄.’ 今之出陸毋如舊例自文武兩班至坊里百姓皆率婦人小子而出又漕運新興倉米一萬石以*?{支}軍餉及行從之備. 且慮愚民見大兵壓境必致驚動宜速傳諭令諸道民安心樂業?迎王師.” 又諭曰: “社稷安危在此一擧宜各盡心.” 林惟茂不從分遣水路防護使及山城別監聚保人民以拒命.

#高麗史26卷-世家26-元宗2-11-23-1270
癸丑御史中丞洪文系直門下省事宋松禮誅惟茂流其黨司空李應烈樞密院副使宋君斐罷書房三番及造成色朝野大悅.

#高麗史26卷-世家26-元宗2-11-24-1270
乙卯王次龍泉驛中靈驛卒二人齎昇天府牒來報林惟茂伏誅王喜賜銀鍾等物. 是日中丞洪文系將軍宋?內園令郭預等與李汾禧赴行在群臣表賀略曰: “逆竪弄權方稔滔天之禍皇靈假手克成衛社之功日月復昇光啓中興之業風雲相契踐脩上覲之儀旣結隣?仍淸國?.” 又遣政堂文學兪千遇同知樞密院事朴?右承宣蔡仁揆等迎駕.

#高麗史26卷-世家26-元宗2-11-25-1270
庚申流林衍家臣李公烈及家奴等於海島.

#高麗史26卷-世家26-元宗2-11-26-1270
壬戌宰樞會議復都舊京榜示?日三別抄有異心不從擅發府庫.

#高麗史26卷-世家26-元宗2-11-27-1270
甲子永寧公?率妻子來謁前平章事柳璥平章事金佺自江華來謁王遣上將軍鄭子璵入江華敦諭三別抄.

#高麗史26卷-世家26-元宗2-11-28-1270
乙丑遣員外郞李仁成奉迎太祖眞于江華.

#高麗史26卷-世家26-元宗2-11-29-1270
丙寅王還舊京御沙坂宮妃嬪亦自江華至.

#高麗史26卷-世家26-元宗2-11-30-1270
戊辰遣將軍金之?入江華罷三別抄.

#高麗史26卷-世家26-元宗2-11-31-1270
六月己巳朔將軍裴仲孫指諭*廬永禧{盧永禧}等領三別抄叛逼承化侯溫爲王署置官府以大將軍劉存奕尙書左丞李信孫爲左右承宣辛未剽掠子女財貨乘舟南下前中書舍人李淑眞郞將尹吉甫尾擊餘賊於仇浦至浮落山臨海耀兵賊?懼遂遁.

#高麗史26卷-世家26-元宗2-11-32-1270
癸酉頭輦哥國王遣朶刺?領兵二千入江華. 王恐朶刺?以遺民爲逆黨而殺掠請勿入朶刺?不聽遂入縱兵收掠財物人心??.

#高麗史26卷-世家26-元宗2-11-33-1270
乙亥幸頭輦哥屯所. 時初出古京衣冠未備王及百官皆以戎服行又無官?皆張幕以居.

#高麗史26卷-世家26-元宗2-11-34-1270
辛巳以金方慶爲逆賊追討使.

#高麗史26卷-世家26-元宗2-11-35-1270
秋七月己亥朔頭輦哥命上將軍徐均漢秘書丞藩阜御史金光就等發江華倉賜群臣百姓.

#高麗史26卷-世家26-元宗2-11-36-1270
辛亥頭輦哥遣摠管洪茶丘巡視全羅慶尙東界三道.

#高麗史26卷-世家26-元宗2-11-37-1270
丙寅幸白州宴頭輦哥.

#高麗史26卷-世家26-元宗2-11-38-1270
八月戊辰朔遣世子諶如蒙古上表奏裴仲孫叛狀且賀節日樞密院副使元傅上將軍宋松禮中丞洪文系從行. 又奏云: “年前小邦西北面摠管幕下吏崔坦殺西京分臺御史監倉使留守官及屬縣守令等遂脅西北鄙諸城以樹其黨卽詣帝所飾辭妄訴意欲分疆自異幸災橫行其罪惡天地所不容又西北之人元在王京者今乃捉拏將去何悖逆如之. 小邦專賴皇帝威靈旣克掃除權臣?承詔旨復出古都則此誠?刷舊汚一新心力永世供職之秋也. 而此?小土地又割西京以北諸城別作疆界則臣之所與修職貢者幾何人哉? 昔三叛人入魯春秋譏之伏惟聖慈歸我舊境.” 不報.

#高麗史26卷-世家26-元宗2-11-39-1270
甲戌樞密院副使致仕宋義與其甥將軍尹秀叛入蒙古.

#高麗史26卷-世家26-元宗2-11-40-1270
戊寅頭輦哥使人焚江華城內民家凡米穀財貨被燒者不可勝數.

#高麗史26卷-世家26-元宗2-11-41-1270
丙戌三別抄入據珍島侵掠州郡矯帝旨令全羅道按察使督民收穫徙居海島.

#高麗史26卷-世家26-元宗2-11-42-1270
九月己亥全羅道討賊使?知政事申思佺不以討賊爲意或問其故對曰: “我已爲宰相破賊成功復何爲哉?” 至羅州聞賊出陸奔還于京全州副使李彬亦棄城逃皆坐免.

#高麗史26卷-世家26-元宗2-11-43-1270
辛丑將軍楊東茂高汝霖等以舟師討珍島賊入長興府殺京卒二十餘人擒都領尹萬藏剽掠財穀. 王遣使安撫.

#高麗史26卷-世家26-元宗2-11-44-1270
甲辰以金方慶爲全羅道追討使與蒙古元帥阿海以兵一千討珍島.

#高麗史26卷-世家26-元宗2-11-45-1270
丙午宰樞宴達魯花赤脫朶兒.

#高麗史26卷-世家26-元宗2-11-46-1270
戊午達魯花赤入江華巡審虛實.

#高麗史26卷-世家26-元宗2-11-47-1270
癸亥設藏經道場于本闕. 王始備法駕然侍從甚少樂官未具文武官多有步行者.

#高麗史26卷-世家26-元宗2-11-48-1270
冬十月戊辰設百座道場于本闕.

#高麗史26卷-世家26-元宗2-11-49-1270
乙亥以復都舊京宥二罪以下.

#高麗史26卷-世家26-元宗2-11-50-1270
十一月己亥賊陷濟州.

#高麗史26卷-世家26-元宗2-11-51-1270
閏月乙酉達魯花赤請婚良家從之.

#高麗史26卷-世家26-元宗2-11-52-1270
是月萬戶高乙麻領兵二百戍南方以備三別抄.

#高麗史26卷-世家26-元宗2-11-53-1270
遣朴恒崔有?如蒙古賀正且奏曰: “小邦承皇帝詔旨已復都舊京招集殘民勵心供職今愚民之避役者犯罪而逋逃者公私奴婢之欲免賤者相率往托留屯兵馬及西京肆意橫行乃至引誘平民日益繁蔓若此不禁則其與修職貢者有幾? 伏望聖慈一皆推刷還之使萬世永永服勤.”

#高麗史26卷-世家26-元宗2-11-54-1270
十二月庚戌罷平章事柳璥流政堂文學兪千遇于仁勿島.

#高麗史26卷-世家26-元宗2-11-55-1270
乙卯世子諶與蒙古斷事官不花孟祺等來王出迎于郊. 詔曰: “頃承世嫡來展壽儀雖歲事之有常見敬心之無替宜申寵錫用*?勤誠今賜卿西錦一*?{段}及曆日.” 又詔曰: “陪臣元傅等奏陳頭輦哥國王行省官等擾害數事今使對辨皆是不實. 復言非卿親所聞見得之他人此殆非出卿意若輩小人所爲. ?者卿嘗謂朕: ‘毋聽小人之言.’ 朕諭之曰: ‘朕於小人之言或曾誤聽第朕不自知卿愼勿聽也.’ 自今觀之卿亦聽小人之言寧非顯然若輩小人又陳說前代故事?祖宗法度雖有前代故事或卿祖宗法度豈無善與不善當擇其善者從之其不善者改之可也朕於卿豈肯用不善之心? 若欲用不善之心當在去年矣. 如前年有人言高麗與南宋日本交通嘗以問卿卿惑於小人之言: ‘以無有.’ 爲對今年却有南宋商船來卿私地發遣?行省致詰始言不令行省知會是爲過錯. 又見有將到日本國歸附高麗人說: ‘往者日本歲貢高麗.’ 又前年卿承當括兵造船至今未見成效托於林衍擅權事非由己. 朕若此後再用小人卿寧復指以爲辭? 卿國雖小卿亦是一國之王黜陟威福或是或非當自己出. 如專任不善之人則不善之事止及卿身. 天道悠遠事之未來者人孰預知就人事論之若輩小人於卿猶擅廢立?於卿子孫豈肯盡心輔佐? 朕與卿旣爲一家籍我國家之力以威遠人自玆以往或南宋或日本若有事則兵馬戰艦資粮宜早措置?依前託辭以營辦爲難則爭效成功之人甚衆. 卿其思之.” 時元傅等奏陳行省當我國出排時多所侵割之事帝使對辨傅等屈. 又出排後宋商船來泊國家密使遣還行省知之. 故有此詔. 又詔曰: “頃以林衍叛逆乃命將出師撫定爾國今罪人殲滅卿宜奠居舊京東方無事矣. 然念罹玆變故東土之人不無驚擾自玆以往卿其保全生聚諭以朕意毋或妄生猜?各安其業.” 又詔曰: “近以高麗權臣構亂乃遣兵東下唯林衍是問不意脅從?誤之人妄自疑懼往往逋竄未出或逃往他境因爲叛逆朕之素心務在輯寧爾邦詔諭之後有能自新復歸本國其已往之愆咸當矜釋其中雖有早曾背主逃匿爾國中者亦令安業爲民不許各主認識如或不爾雖悔可追.” 王遣員外郞朴天澍持帝詔往諭三別抄.

#高麗史26卷-世家26-元宗2-11-56-1270
丁巳金方慶與賊戰于珍島阿海怯懦不戰賊圍方慶將軍楊東茂救之賊解圍去.

#高麗史26卷-世家26-元宗2-11-57-1270
是年構屋于泥板洞權安世祖太祖梓宮及奉恩寺太祖塑像九廟木主.

世家卷第二十六.


#高麗史27卷-世家27-00-00-00-0000
世家卷第二十七. 高麗史二十七.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史27卷-世家27-元宗3-00-00-0000
元宗三.

#高麗史27卷-世家27-元宗3-12-01-1271
○(辛未)十二年春正月己巳削孔愉安世貞職又以阿海畏縮不救遣將軍印公秀如蒙古以奏帝免阿海職召還.

#高麗史27卷-世家27-元宗3-12-02-1271
庚午門下侍中李藏用?知政事崔瑛坐與謀林衍廢立免.

#高麗史27卷-世家27-元宗3-12-03-1271
朴天澍至珍島賊迎致碧波亭宴慰之潛遣兵船二十?掠官軍奪一?殺九十餘人.

#高麗史27卷-世家27-元宗3-12-04-1271
辛未以茶丘叔父僕射致仕洪百壽爲樞密院副使致仕.

#高麗史27卷-世家27-元宗3-12-05-1271
丙子不花孟祺等還王使樞密院使金鍊伴行仍請婚表略曰: “臣頃當親覲之時深沐至慈之眷?將嫡嗣升配皇支尋蒙領許於結?誠適我願却諭言: ‘還而就陸更請斯來.’ 自聞天語之丁寧曷極臣心之慶?旣還歸於本國方徙處於古都而令世子復詣於天庭以告端由時則新居曾未遑於營緝卽於睿鑑恐將謂之遽忙以此稽留未能敷奏伏望?諧親好於附*?永固恩榮於庇本.” 又奏云: “詔旨所諭發遣南宋船事頃當承問對以嘗有宋商舶往返距今十年未曾見來適於年前有一舶到于我境小邦執事慮於睿鑑將謂從前絡繹往來而敢匿其情不以實陳議欲送還而臣不卽禁沮以至無狀伏冀聖慈其日本歲貢事一如前次表奏詔旨所諭爭先自效願赴事功之人此殆是小邦之有宿憾者圖欲買恩於上國而生事于此土耳伏冀聖慈自今凡事一委小邦以觀其效其詔云: ‘若輩小人於卿猶擅廢立?此後於卿子孫豈肯盡心輔佐仰承諭旨.’ 益感聖恩其首謀廢立事侍中李藏用?知政事崔瑛已皆黜職.” 時蒙古中書省請於高麗置屯田經略司王寄書中書省曰: “竊聞有人請於小邦置屯田未知信否小邦自林衍逆命王師問罪時有不軌之人妄自疑懼遂構亂而南下又有宿憾於小邦者幸其本國之有難因利乘便方小邦去水就陸之時放兵大掠由是中外??愁怨今又因逆賊之未除王師猶在於南鄙小邦人民外則勞於逆賊攻討之事內則困於兵馬資粮之費而內外蓄積去年爲逆賊偸掠無遺粗得出居臣民其將保喘供職難矣. 而此輩人有是請盖嘗?于去年亦欲東來名爲屯田而實欲殘害乃以小邦之所難堪者多般乞請萬一朝廷聽從其言則彼必恣行侵害靡所不至小邦人民殆無孑遺矣小邦今已欽奉詔旨所諭資粮事已差遣諸道勸農使盡力措辦伏望諸相公善爲敷奏以?奸人屯田之請.” 初郞將李瑛逃入蒙古奏曰: “本國有司天監伍允孚能曉天文郞將金希牧手能裂石” 帝因不花之來召之王命皆遣之.

#高麗史27卷-世家27-元宗3-12-06-1271
己卯蒙古遣日本國信使秘書監趙良弼及忽林赤王國昌洪茶丘等四十人來詔曰: “朕惟日本自昔通好中國又與卿國地相密邇故嘗詔卿道達去使講信修睦爲渠疆吏所梗不獲明諭朕意後以林衍之故不暇及今旣輯爾家復遣趙良弼充國信使期于必達仍以忽林赤王國昌洪茶丘將兵送抵海上比國信使還姑令金州等處屯住所需粮餉卿專委官赴彼逐近供給鳩集船艦待於金州無致稽緩?乏.” 王迎詔于郊茶丘見王不拜又出示中書省牒曰: “據洪茶丘告說父洪福源欽奉累朝聖旨王國有父母兄弟親屬曾敎取發今有叔父洪百壽等五戶尙未曾得今欽奉聖旨洪百壽等幷取發來.”

#高麗史27卷-世家27-元宗3-12-07-1271
壬午趙良弼請與倖臣康允紹偕行王不得已從之.

#高麗史27卷-世家27-元宗3-12-08-1271
丙戌朴天澍還自珍島賊勒留伴行客使杜員外以詔還附天澍曰: “此詔非諭我也不敢受.” *?國書曰: “惟命是從.”

#高麗史27卷-世家27-元宗3-12-09-1271
密城郡人方甫桂年朴平朴公朴慶純慶祺等嘯聚郡人將應珍島乃殺副使李?遂稱攻國兵馬使移牒郡縣遣其黨殺淸道監務林宗[一作崔良梓]淸道郡人詐降飮以酒醉而殲之時密城人趙阡爲一善縣令賊召阡約與同叛阡從之尋聞其黨殲於淸道乃與郡人孫逸謀殺賊魁按察使李敖[一作李淑眞]與金州防禦使金?慶州判官嚴守安領兵奄至阡等斬方甫等降賊遂平.

#高麗史27卷-世家27-元宗3-12-10-1271
丁亥流前平章事柳璥于哀島.

#高麗史27卷-世家27-元宗3-12-11-1271
己丑遣朴天澍如蒙古.

#高麗史27卷-世家27-元宗3-12-12-1271
癸巳官奴崇謙功德等聚其徒謀殺達魯花赤及國中在位者往投珍島隊正宋思均告變王命將軍崔文本曹子一鞫之俄而祗候辛佐宣見閭巷七八人偶語奔告于王曰: “事急矣.” 時日將暮宰樞及承宣重房內侍茶房相顧失色計無所出王遣知樞密院事李玄原上將軍鄭子璵請救於脫朶兒脫朶兒與洪茶丘等會宰樞捕崇謙等十餘人按問皆服.

#高麗史27卷-世家27-元宗3-12-13-1271
○二月乙未朔崇謙等四人棄市餘悉釋之拜宋思均攝別將賜銀甁羅絹等物.

#高麗史27卷-世家27-元宗3-12-14-1271
己亥遣上將軍鄭子璵如蒙古告方甫崇謙之亂.

#高麗史27卷-世家27-元宗3-12-15-1271
辛丑窄梁防戍蒙古兵入大部島侵奪居民民甚怨之大部人聞崇謙等起遂殺蒙古六人以叛水州副使安悅率兵討平之進悅秩五品.

#高麗史27卷-世家27-元宗3-12-16-1271
癸卯都兵馬使言: “近因兵興倉庫虛竭百官祿俸不給無以勸士請於京畿八縣隨品給祿科田從之.”

#高麗史27卷-世家27-元宗3-12-17-1271
自權臣誅夷諸王及寵臣李玄原康允紹李汾禧金自貞李汾成等爭先請王受其田園至是宰樞又請收之悉屬迎送庫以充國用王大怒欲罪先發言者?問堂吏崔承的對曰: “廟議皆如是臣不知先發言者.”

#高麗史27卷-世家27-元宗3-12-18-1271
三別抄寇長興府兆陽縣虜掠甚衆焚燒戰艦防禦都領陳井素業儒者自募從軍沈?酒色不修武備故敗.

#高麗史27卷-世家27-元宗3-12-19-1271
丁未忠淸道按察使洪子藩交州道按察使盧文佐等復命王親問民*閒疾苦.

#高麗史27卷-世家27-元宗3-12-20-1271
戊申燃燈王如奉恩寺會楮市橋邊民家三百餘戶火乃除燃燈伎樂但謁太祖眞殿.

#高麗史27卷-世家27-元宗3-12-21-1271
辛亥脫朶兒告王曰: “我兵之戍南方者侵掠州郡民不聊生宜遣使安撫.” 於是遣張鎰于慶尙道朱悅于全羅道郭汝弼于忠淸道.

#高麗史27卷-世家27-元宗3-12-22-1271
乙卯設消?道場于本闕.

#高麗史27卷-世家27-元宗3-12-23-1271
遣將軍印公秀寶城千戶等如蒙古請罷屯田表曰: “今聞上朝發遣種田軍人玆事非敢有辭於違拒但小邦蓄積方就陸時悉爲逆賊攘奪又因供億王師?盡無餘時則留屯軍馬所須亦於中外人民家*?{斂}戶收甚爲艱難設有種田軍又至則農粮旣乏於此時穀種更求於何處乃如耕牛元來不畜?城中居民鮮有畜使者當索於外邑然小邦忠淸全羅道方困討賊徵索未便唯慶尙道?可得致斯亦不多耳然則上供之事豈唯難於成辦東作之師亦懼罹於?艱擬令世子權攝國事凡小邦情狀筆所未到者近當三月跨馬躬自朝于天陛一皆敷奏惟是賤介之陳?冀垂憐察.”

#高麗史27卷-世家27-元宗3-12-24-1271
丙辰右副承宣洪文系辭以洪子藩代之.

#高麗史27卷-世家27-元宗3-12-25-1271
命有司*?{斂}銀布于百官有差以充親朝之費.

#高麗史27卷-世家27-元宗3-12-26-1271
庚申以朴之亮爲水路防護使率兵赴慶尙道.

#高麗史27卷-世家27-元宗3-12-27-1271
是月脫朶兒爲子求婦必於相門凡有女者懼競先納壻國家記宰相兩三家使自擇焉脫朶兒選姿色欲聘金鍊女其家已納預壻其壻懼而出鍊時入朝未還其家請待以成禮不聽國俗納年幼者養于家待年謂之預壻.

#高麗史27卷-世家27-元宗3-12-28-1271
三月丙寅蒙古遣?都及史樞等代阿海詔曰: “朕嘗遣信使通諭日本不謂執迷固閉難以善言開諭此卿所知今將經略於彼?有司發卒屯田用爲進取之計庶免爾國他日轉輸之弊仍復遣使持書先示招懷卿其悉心盡慮裨贊方略期於有成以稱朕意.” 又中書省移文曰: “欽奉帝旨以?都史樞行經略司於鳳州等處營軍屯田所有屯田牛六千頭除東京等處起遣一半餘三千頭令經略司受直王國和市外農器種子??之類及接秋軍糧一就供給無致闕乏.”

#高麗史27卷-世家27-元宗3-12-29-1271
己巳東界安集使報: “襄州民張世金世等謀殺守令及吏士事覺伏誅其餘黨天瑞等潛投古和州趙暉請兵四百餘人猝入襄州誣以謀率人民徙居海島驅掠知州及吏民千餘人分載三船而去.”

#高麗史27卷-世家27-元宗3-12-30-1271
壬申三別抄寇合浦執監務而去.

#高麗史27卷-世家27-元宗3-12-31-1271
癸酉鳳州經略司以絹一萬二千三百五十匹來市農牛.

#高麗史27卷-世家27-元宗3-12-32-1271
甲戌移御南山宮.

#高麗史27卷-世家27-元宗3-12-33-1271
丁丑蒙古中書省移文禁國人貿易上國兵器及馬.

#高麗史27卷-世家27-元宗3-12-34-1271
壬午樞密使金鍊還自蒙古帝聞崇謙方甫等謀叛凡所奏陳皆不允.

#高麗史27卷-世家27-元宗3-12-35-1271
甲申三別抄寇東萊郡.

#高麗史27卷-世家27-元宗3-12-36-1271
癸巳蒙古斷事官沈渾來索軍糧.

#高麗史27卷-世家27-元宗3-12-37-1271
召還柳璥兪千遇.

#高麗史27卷-世家27-元宗3-12-38-1271
印公秀還自蒙古帝*?詔曰: “王所奏陳朕悉知之嚮王在國中猶有姦人生事今叛人未靖王不可來朝.” 於是悉還百官所納銀布.

#高麗史27卷-世家27-元宗3-12-39-1271
是月遣殿中監郭汝弼如蒙古陳情表略曰: “天使?都史樞至聖旨所諭日本事小邦今方去水就陸盖欲悉心供職其私日本而有以庇護者寧有是理但其俗頑癡莫甚慮當使臣之入也接遇容有不謹今又聖?嚴?兢惶失措庶將敬?使臣之指揮期於有成又承中書省牒鳳州屯田農牛農器種子軍粮等事若乃農牛如前表奏小邦京中鮮有畜使者外方農民雖産之饒者畜養亦不過一二頭貧者多以?耕或相賃牛而使之今外方牛畜悉因全羅道糧餉轉輸以至飢困損失者大半農器則小邦人民元來未有贍?者此皆雖不得如數倂當隨力供辦種子則百姓?年?作以修貢賦用其餘以爲糧料稍存若干斗斛以備明年耕種以故雖或戶*?{斂}殆是不多碩耳. 軍糧則大軍之後小邦元來蓄積除逆賊攘奪外悉因供億留屯軍馬及追討軍馬?竭無餘中外臣民徵*?{斂}者累度猶不連續且又汎計種子??接秋軍粮凡幾萬碩此則何從而致之耶?今逆賊日益蔓衍侵及慶尙道金州密城加又掠取南海彰善巨濟合浦珍島等處至於濱海部落悉皆?奪以故凡所徵*?{斂}難於應副而慶尙全羅貢賦皆未得陸輸必以水運今逆賊據於珍島玆乃水程之咽喉使往來船楫不得過行其軍糧牛料種子雖欲徵*?{斂}致之無路然不敢違命當以力盡爲限但念所謂農器農牛穀種糧料則斯皆百姓之資生如盡奪而供給?此三韓之遺?實?飢以耗淪愚情憫望之在玆睿鑑裁量之何似?”


#高麗史27卷-世家27-元宗3-12-40-1271
夏四月丙申分遣諸道農務別監催納農牛農器于黃鳳州.

#高麗史27卷-世家27-元宗3-12-41-1271
庚子或告達魯花赤脫朶兒曰: “本國之俗以四月八日觀燈竊聞有人欲因此作亂.” 脫朶兒信之出舍城外數日不還.

#高麗史27卷-世家27-元宗3-12-42-1271
辛丑三別抄寇金州防護將軍朴保與別抄皆奔入山城賊縱火剽掠而去.

#高麗史27卷-世家27-元宗3-12-43-1271
壬寅賜靈光副使金?妻米十斛以表?戰亡之忠.

#高麗史27卷-世家27-元宗3-12-44-1271
丁未追討使金方慶報: “珍島賊使人告?都曰: ‘有密議請官人暫臨小島.’ ?都曰: ‘我不受帝命何敢入?’ 賊又請具酒*?來饋乃許之.”

#高麗史27卷-世家27-元宗3-12-45-1271
?都奏帝曰: “叛臣裴仲孫稽留使命負固不服乞與忽林赤王國昌分道追討.” 帝從之.

#高麗史27卷-世家27-元宗3-12-46-1271
壬子蒙古遣永寧公?之子熙雍等二人領兵四百來討珍島.

#高麗史27卷-世家27-元宗3-12-47-1271
乙卯脫朶兒承帝旨與宰樞斬唐城人洪澤杖其黨洪均庇等充驛吏治殺窄梁防戍軍之罪也.

#高麗史27卷-世家27-元宗3-12-48-1271
丁巳蒙古遣周夫介來詔曰: “據?都白羊奏請添遣軍馬比及暑雨前討平逆賊朕以爲暑雨之前軍馬未能到彼卿宜於旁近簽軍六千人分附攻取珍島若事早畢於卿百姓便益.” 中書省移文曰: “珍島賊黨虜掠官民陷沒諸島三十餘所其力漸盛明見虛行調發不肯實心投拜便合急攻以除巨害若至暑雨時節卒難收取除珍島邊見有兵船二百六十?令本國添發兵船一百四十?更乞增兵幷力攻賊其合用軍餉什物委官盡力供頓毋致失誤.”

#高麗史27卷-世家27-元宗3-12-49-1271
是月斷事官沈渾還上表略曰: “前次使臣?都等奉傳聖旨諭以屯田事此盖皇帝矜恤小邦將省軍糧??之供給令就小邦和市農牛三千玆事雖不受直皇帝有命敢不盡力供辦?送官絹以充其直感戴悉深經略使史樞與忽林赤趙良弼王國昌洪茶丘等議農牛農器種子必定其成數多般詰責玆用約以農牛一千一十頭農器一千三百事種子一千五百碩尋委中外當及農時又於今年內續後須索僅可得農牛九百九十頭以定其數使臣沈渾繼至復諭之以農牛等事竊念向件元約數外農牛農器之今未足辦者漸次當依元數其軍馬接秋糧餉限以力盡不令受飢噫此百姓皆是皇帝之百姓?此農牛農器種子一皆收奪使失其業則恐百姓決定飢死其又在此者役煩力竭不堪困苦而從逆賊者靡有?艱則焉知愚民有所貳於彼哉聖鑑若知如此必曰何不揆力陳實早達宸所使我百姓至於此極然則誰當任其責玆用昧死庶幾一曉于哀悰.”

#高麗史27卷-世家27-元宗3-12-50-1271
五月癸亥朔洪茶丘領兵討珍島.

#高麗史27卷-世家27-元宗3-12-51-1271
是日脫朶兒與宰樞閱兵于郊凡五百餘人. 其都領指諭給馬人一匹軍卒每十人給馬一匹及行軍卒多掠取行人馬脫朶兒問曰: “宰樞子弟有從軍者乎?” *?云: “無.” 脫朶兒乃令宰樞各出馬給軍官. 甲子加發京軍又調忠淸慶尙道軍以濟師.

#高麗史27卷-世家27-元宗3-12-52-1271
乙丑親醮三界于本闕.

#高麗史27卷-世家27-元宗3-12-53-1271
壬申邊亮李守深等領舟師三百討珍島.

#高麗史27卷-世家27-元宗3-12-54-1271
乙亥門下平章事金佺卒.

#高麗史27卷-世家27-元宗3-12-55-1271
丙子周夫介還王遣使伴行上表陳謝略曰: “推仁恤難於下藩意存除害易帥揚威於南島命促赴功臣方出古都忽遭頑賊豕涉波而竊地?拒轍以欺天?略無良旣經年而莫制舟師已老徒曠日以相持豈意陛下尋選將以代之又遣周夫介諭臣以比及?熱已前當於側近軍民起發六千人分附攻取仰窺明訓深感至恩於是委諸中外依數調發?令進討.”

#高麗史27卷-世家27-元宗3-12-56-1271
丁丑金方慶?都茶丘熙雍等率三軍討珍島大破之斬僞王承化侯溫賊將金通精率餘衆竄入耽羅.

#高麗史27卷-世家27-元宗3-12-57-1271
庚寅監試放榜蒙使趙良弼焦天翼等往觀之曰: “眞盛事也吾等聞之久矣今得見之其於亂離不墜文風如此良可嘉也.”

#高麗史27卷-世家27-元宗3-12-58-1271
遣上將軍鄭子璵如蒙古謝平賊仍奏曰: “賊船頗有逋漏者禍燼尙存且逆賊妻息族類甘伏其辜但大小人民先出古都其父母親屬奴婢被賊劫掠者今復爲官軍所獲盡歸上朝伏望聖慈敦諭將帥悉令復舊.”

#高麗史27卷-世家27-元宗3-12-59-1271
六月甲午王如奉恩寺.

#高麗史27卷-世家27-元宗3-12-60-1271
丙申蒙古遣斷事官只必哥等六人來詔曰: “卿嚮遣印公秀奏曰: ‘小邦蓄積就陸之日悉爲逆賊攘奪又因供億王師?盡無餘*?{斂}及中外臣民甚爲艱窘而又耕牛不畜難於徵索.’ 乃?有司前往體問卿方上表謂軍馬接秋糧餉限以力盡不令受飢屯田農牛農器等漸次當依元數則前奏豈非虛妄且匹夫一言不誠尙恐不爲人所信卿一國臣民之主敷奏不實可乎爾後愼勿如此卿又云: ‘吾之民亦是皇帝之民也使其失業不堪勞苦則恐有貳於盜賊若不揆力陳實早達于宸所以至困窮誰任其責?’ 盖由爾國不逞之人肆爲叛逆以致軍民之勞旣爲一家初無內外之*閒如撫定之後豈坐視人民困苦而不加恤哉尙體至仁益?誠赤.” 中書省移文曰: “宣使沈渾回齎表文曰: ‘襄州天瑞等縛打官員詐稱謀入水內據取納官之辭悉剃頭驅虜百姓入古和州.’ 欽奉聖旨差官前去取問幷王京避役犯罪之人多竄于西京亦令差去使臣徇問是實分付王國請各差官一同取問.” 又曰: “聞前大卿閔昉能治人手足疾可速遣來.” 昉素無行義坐法免廢錮累年聞帝有足疾見達魯花赤沈渾妄言能醫術渾信之達于帝而召之授尙書左丞以遣之.

#高麗史27卷-世家27-元宗3-12-61-1271
己亥遣世子諶入質于蒙古尙書右丞宋?軍器監薛公儉戶部郞中金?等二十人從之又命樞密院副使李昌慶調護其行表奏云: “自臣至于輔相欲令子弟相遞入侍而先遣世子與衣冠胤?二十人衙內職員百人進詣.”

#高麗史27卷-世家27-元宗3-12-62-1271
丁未王受菩薩戒于內殿.

#高麗史27卷-世家27-元宗3-12-63-1271
戊申只必哥還上表略曰: “小邦元來蓄積悉爲逆賊所攘粗有所遺供給年前大軍後又以供留屯軍馬?竭無餘收*?{斂}內外臣民至于累度猶不能繼且聞?人有言小邦尙有軍粮多蓄請使臣審閱內外驗其實否亦不聽今下詔云: ‘敷奏不實愼勿復爲.’ 及斯言之聆?無所*惜{措}以震惶其糧料之有無漸當採實.” 又報中書省曰: “前此小邦避役犯罪而逋逃者表奏乞令推究皇帝聖慈特遣斷事官只必哥就鞫時有李黃秀乃逆臣林衍妻姪與衍同謀廢立又與惟茂謀拒王師不出古都陪臣洪文系宋松禮等誅惟茂流黃秀于珍島後以三別抄向其地徙黃秀拘于羅州黃秀自獄中解?而逃走入上國今年隨洪茶丘以來恣意肆惡奪人田民及攻珍島驅掠男女百餘人攘奪衣服百五十餘件及米麥又奪戰艦仍脅船軍蒿工等滿載而還其罪惡當置於法第緣投托官軍不敢致詰徒自腐心會有斷事官只必哥與脫朶兒推究其罪一皆*目{自}首然未敢自斷上奏宸聽以俟帝命伏望丞相閣下善爲敷奏斷罪鑑戒諸人.” 遂遣大將軍郭汝弼國子博士魏文愷偕只必哥往西京推究逃民.

#高麗史27卷-世家27-元宗3-12-64-1271
乙卯蒙古遣必?赤黑狗李樞等七人來索宮室之材又以省旨求金漆靑藤八郞?榧木奴台木烏梅華梨藤席等物. 王報中書省曰: “今奉省旨云: ‘王國未平聖慮憐憫今歲朝幣不須進奉所用金漆良多今遣必?赤往取.’ 竊念小邦所貯金漆就陸時散盡且其所産南方海島比爲逆賊往來之所當更乘*閒往取奉獻先將所有十缸以進其瀝汁之匠當就産地徵來起遣又黑狗口宣榧木土人謂之白木問其産地於樞則云昇天府之今要島也其靑藤八郞?亦出於此又於珍島南海等處皆産焉其榧實桐栢實亦産此地距王京千餘里難以立致樞不自往見而返玆與達魯花赤?差人視其有無待還具奏先以收取色狀榧木若*千{干}片奉獻八郞?則樞初言産於喬桐郡今使人往取則無有也又云: ‘出於今要島.’ 當復遣人就審其奴台木海竹冬栢竹?輒隨所有以進烏梅華梨藤席元非所産昔於西宋商舶得之粗有若干?此進奉.”

#高麗史27卷-世家27-元宗3-12-65-1271
秋七月丙寅只必哥至西京而還時古和州趙暉自蒙古來以詔授只必哥曰: “襄州人實自納款于上朝非我驅迫其民也吾以此奏于帝受詔而來.” 只必哥推刷西京逃民而來西京又欲割西海道銀波莊三進江爲屬縣王又報中書省曰: “銀波莊三進江本西海道所屬今西京人托言頭輦哥國王來在西京時已籍兩處人民是其妄言明矣. 年前頭輦哥班師至今年正月十五日有西京百戶福大始至其處脅其人民而開剃則時有先後理有曲直伏冀一依帝命使彼人民悉復屬款.”

#高麗史27卷-世家27-元宗3-12-66-1271
八月壬辰朔日食.

#高麗史27卷-世家27-元宗3-12-67-1271
丙辰門下侍郞平章事蔡楨卒.

#高麗史27卷-世家27-元宗3-12-68-1271
丁巳蒙古吐蕃僧四人來王出迎于宣義門外.

#高麗史27卷-世家27-元宗3-12-69-1271
是月鄭子璵還自蒙古中書省移文曰: “今奉聖旨自江華島爲賊人驅去百姓其父母妻子許令相認復舊除賊人家屬奴婢分給戰士外據珍島元有百姓俱敎家屬圓聚明白分付本國仍將珍島百姓起移王京附近之地耕種安業.” 王乃諭元帥?都令還脅從者?都不聽王遣印公秀如蒙古復奏云: “逆賊所脅無罪之民父母子女夫妻旣蒙聖恩聽還本國擧國感激咸望更生今官軍乃謂所脅之民祖孫舅甥叔姪兄弟?妹及奴婢聖旨不錄略不容釋向件被執之民相與號跳哭泣而相告曰: ‘不曾表請珍島之民憫其無罪皆許復舊吾屬何罪獨不放釋?’ 伏望聖慈更下明?咸使復舊.” 又上中書省書云: “伏蒙諸公咸賜矜憐導宣聖澤逆賊之民許令復舊擧國感仰然其脅從臣民親屬方離亂時或有來此或有往彼抑因事故未得徑出而擧族遇脅者今官軍皆以爲逆賊之類不許放歸輒於聖旨未降前分取人物各自散住於全羅慶尙王京黃鳳州等處或相爭匿於旁近或先潛送于上朝雖有親戚不得相見何由識認? 或自別島他邑入珍島而見獲者或官軍分往別島他邑而驅捉者名雖*?{揀}給其實不曾圓聚一處窮詰許放又若奴婢各從其主者也當其主順命就陸乃因打疊家産而還江華者悉被驅去今皆分執同于逆賊之屬則蒙聖恩而復舊者幾何且珍島百姓之家屬元不申請而猶許放免自江華順命出陸臣民家屬尤所矜憐而未免拘繫雨露之澤始優渥而今也漸希籠檻之囚初?呼而卒乃?泣良可矜哀伏望僉垂惻隱善爲敷奏無辜之民悉令還本.” 又上陳情表略曰: “切以小邦元來倉?所蓄旣薄自年前出來上朝軍馬至今留屯初以百官俸粟供給而不足繼*?{斂}兩班百姓之戶者至于四五度今接秋中外所供軍馬料以上朝碩數之則無慮十五餘萬始則耐忍艱苦今則絶不能輸納今有追討使金方慶報云: ‘界內百姓皆食草實木葉雖有徵索勢無可爲者.’ 且見今官軍六千而科施赤則不得細?其數多少外有官人?撒赤首領官令史幷官軍家屬及其兄弟遞番往來者悉令給料至乃攻破珍島後驅掠人物亦令給糧今計正軍六千人所帶馬率以一人三匹爲計則凡一萬八千匹一匹日*?{支}五升自十月至明年二月則當用上朝碩十三萬五千而本國碩則二十七萬矣加以四千農牛料一首日*?{支}五升自十月至明年三月以上朝碩計之三萬六千本國碩則七萬二千然則小邦百姓飢困固不假恤官軍所須亦必?乏欲陳情實則恐有*??縫之責姑忍稽留則事勢至於窘急伏望曲賜矜憐許令蠢蠢之遺黎獲保??之餘喘.”

#高麗史27卷-世家27-元宗3-12-70-1271
九月庚午宰樞與脫朶兒往?都屯所烏山請還逆賊外人民?都堅執不許脫朶兒稱聖旨力詰稍令*?{揀}出.

#高麗史27卷-世家27-元宗3-12-71-1271
丙戌幸王輪寺.

#高麗史27卷-世家27-元宗3-12-72-1271
冬十月丁酉赦曰: “朕以凉德臨?三韓十有二載今者復都舊京庶欲萬世延基而災變連年朕心兢省欲以恩宥覃及中外斬絞二罪以下咸赦除之戍濟州戰死將軍高汝霖靈光副使金須及從討逆賊京外別抄之子超資賞職無子者復其父母及妻其自賊中歸順人有職者還職田軍人還田丁雜類人從願特加優恤其從賊之徒賊平之後潛還鄕里者亦各勿問?安其業將軍玄文奕妻直學鄭文鑑妻投水亡身不爲賊所汚節義可尙宜超等封贈官其子孫.”

#高麗史27卷-世家27-元宗3-12-73-1271
己亥王以天變設金剛法席於內殿.

#高麗史27卷-世家27-元宗3-12-74-1271
達魯花赤脫朶兒卒脫朶兒沈重寬厚撫恤人民聽斷明白未嘗枉法王亦甚重之及疾作國醫進藥脫朶兒却之曰: “我病殆不起若飮此而死則讒構爾國者必曰高麗毒之.” 遂不飮而卒國人惜之.

#高麗史27卷-世家27-元宗3-12-75-1271
辛丑李昌慶還自蒙古帝許世子婚.

#高麗史27卷-世家27-元宗3-12-76-1271
壬寅設消?道場于本闕.

#高麗史27卷-世家27-元宗3-12-77-1271
甲辰副達魯花赤焦天翼曰: “兵器不可畜於私家收國人攻珍島兵仗悉輸于?州屯所.”

#高麗史27卷-世家27-元宗3-12-78-1271
十一月甲子親醮太一于本闕.

#高麗史27卷-世家27-元宗3-12-79-1271
癸未遣李昌慶文宣烈如蒙古賀正仍謝許世子婚且奏云: “逆賊餘種逋入濟州橫行於諸島浦*?*閒慮將復出陸地乞令殄滅又上書中書省請還我國逋逃人口.”

#高麗史27卷-世家27-元宗3-12-80-1271
丙戌追討使金方慶還以功加守太尉中書侍郞平章事.

#高麗史27卷-世家27-元宗3-12-81-1271
十二月甲午?都自鳳州來詰王曰: “軍馬多飢斃粮料不繼何也?” ?都以此籍口而其實聽讒欲?國中也於是有司督輸軍粮道路悠遠人皆苦之金方慶請移屯?白州.

#高麗史27卷-世家27-元宗3-12-82-1271
己亥蒙古遣使告建國號曰大元.

#高麗史27卷-世家27-元宗3-12-83-1271
癸卯親設消災道場于本闕.

#高麗史27卷-世家27-元宗3-12-84-1271
丙午?都使人來言馬飢多死難移?州於是有司更督科*?{斂}時國家府庫?竭供給不支經略司報于元曰: “兩差使人催取糧料寂無輸轉牛馬羸瘦??者十二三卽將先到種子四百餘碩支給飼?尋復盡死若又供運不繼恐牛馬盡斃有誤春作.” 元又移牒督之.

#高麗史27卷-世家27-元宗3-12-85-1271
丁未?都移屯?白州.

#高麗史27卷-世家27-元宗3-12-86-1271
己未盜竊除授大寶.

#高麗史27卷-世家27-元宗3-13-01-1272
○(壬申)十三年春正月庚申朔白羊至自南甲子北還珍島士女被擄而去者甚多.

#高麗史27卷-世家27-元宗3-13-02-1272
丁丑趙良弼還自日本遣書狀官張鐸率日本使十二人如元王遣譯語郞將白?表賀曰: “盛化旁流遐及日生之域殊方率服悉欣天覆之私惟彼倭人處于?海宣撫使趙良弼以年前九月到金州境裝舟放洋而往是年正月十三日偕日本使佐一十二人還到合浦縣界則此誠由聖德之懷綏彼則嚮皇風而慕順一朝涉海始修爾職而來萬里瞻天曷極臣心之喜玆馳賤介仰賀宸庭.”

#高麗史27卷-世家27-元宗3-13-03-1272
辛巳元移鳳州屯田于?白州.

#高麗史27卷-世家27-元宗3-13-04-1272
分遣程驛蘇復別監于諸道.

#高麗史27卷-世家27-元宗3-13-05-1272
甲申遣齊安侯淑樞密院副使宋松禮如元賀建國號表曰: “三百有旬之成歲功自正朝而爲始六十餘卦之備易道從乾象以起初一言以興四德之長惟萬國之攸戴在百王以莫高?歟允正其名屬我大明之代鳳傳景詔喜不外於海東燕賀誠心庶得先於天下.”

#高麗史27卷-世家27-元宗3-13-06-1272
丁亥門下侍中李藏用卒.

#高麗史27卷-世家27-元宗3-13-07-1272
二月己亥世子諶至自元帝遣斷事官不花馬絳等偕來中書省牒曰: “據世子諶云: ‘吾父子相繼朝覲特蒙恩宥小邦人民得保遺?感戴之誠言不可旣諶連年入覲每荷皇恩區區之忠益切致?惟彼日本未蒙聖化故發詔使繼耀軍容戰艦兵糧方在所須?以此事委臣庶幾勉盡心力小助王師.’” 都省奏奉聖旨敎世子親自去者敎尙書省馬郞中做伴當去者. 時世子久留燕京從者皆愁思東歸勸世子以東征事請帝而還薛仁儉金?等不可曰: “世子在此將以衛社稷也今請此事以還則如本國何?” 世子寢之會林惟幹聞之欲假此先請東還復收所沒田民財寶世子知之不得已請于帝國人見世子?髮胡服皆歎息至有泣者.

#高麗史27卷-世家27-元宗3-13-08-1272
壬寅宴不花馬絳.

#高麗史27卷-世家27-元宗3-13-09-1272
癸卯燃燈王如奉恩寺.

#高麗史27卷-世家27-元宗3-13-10-1272
大風環?洞里百餘戶火.

#高麗史27卷-世家27-元宗3-13-11-1272
甲辰置戰艦兵糧都監又置鈿函造成都監以皇后欲盛藏經而求之也.

#高麗史27卷-世家27-元宗3-13-12-1272
壬子以洪文系爲樞密院副使.

#高麗史27卷-世家27-元宗3-13-13-1272
戊午元遣使于?白州相移屯之地.

#高麗史27卷-世家27-元宗3-13-14-1272
三月丁卯以琴熏爲濟州逆賊招諭使.

#高麗史27卷-世家27-元宗3-13-15-1272
庚午元中書省遣嶽山李珪與李樞來索大木.

#高麗史27卷-世家27-元宗3-13-16-1272
癸酉分遣指揮使于諸道.

#高麗史27卷-世家27-元宗3-13-17-1272
三別抄餘黨寇會寧郡掠漕船四?.

#高麗史27卷-世家27-元宗3-13-18-1272
戊寅地震.

#高麗史27卷-世家27-元宗3-13-19-1272
丙戌*大廟成奉安九室主.

#高麗史27卷-世家27-元宗3-13-20-1272
夏四月己丑雨雹.

#高麗史27卷-世家27-元宗3-13-21-1272
庚寅日本使還自元張鐸伴來宣帝命曰: “譯語別將徐?校尉金貯使日本有功宜加大職.” 於是拜?爲將軍貯爲郞將.

#高麗史27卷-世家27-元宗3-13-22-1272
甲午遣御史康之邵護日本使還其國.

#高麗史27卷-世家27-元宗3-13-23-1272
戊戌殞霜.

#高麗史27卷-世家27-元宗3-13-24-1272
癸卯元遣李益爲達魯花赤王迎于城外.

#高麗史27卷-世家27-元宗3-13-25-1272
庚戌設消災道場于本闕.

#高麗史27卷-世家27-元宗3-13-26-1272
甲寅太白經天.

#高麗史27卷-世家27-元宗3-13-27-1272
丙辰以旱雩.

#高麗史27卷-世家27-元宗3-13-28-1272
丁巳遣諫議大夫郭汝弼如元請?軍料表曰: “近承省旨據?白州等軍奏請令每軍一名添支粮一斗每月通*?{支}四斗小邦元來百姓凋殘不得力農自家朝夕猶且難給?出水以來軍馬粮料急於中外收*?{斂}甚艱而前年四月斷事官沈渾至聽?言苛責甚?謂須無致闕乏而令表奏云: ‘限以力盡不令受飢.’ 不敢違?復於中外徵索到底用以供給然此亦約限年前接秋而止耳謂當冬月必蒙?省又令自十月至今年接秋供餉艱窘滋甚其庚午年至今年四月晦已曾應副軍粮十萬九千一百九十九碩六斗馬牛料四十三萬二千五碩六斗王京館供對使臣米一萬七千一百五十一碩種子一萬五千碩其糧料斗碩委細數目具在別錄呈俵都表百姓早已飢困惟是前數恐不能接秋?復添乎? 且一月三斗不爲不足但以珍島旣破後多獲人物爲其畜養有是請耳嘗蒙聖慈令輸東眞料米七千碩添助粮料感荷殊深遣人往審輸來道塗遼遠險阻空曠無人海陸俱爲未便加以小邦馬牛寡少凡所輸中外粮餉人自負戴則其往東眞輸致甚難今此困窮情狀不得預奏而設有後責何辭以對四海旣爲一家則上朝軍馬?玆土百姓皆一皇帝之人民安有逋?耶伏望念可哀之狀推同視之仁許從便近以轉粮??民困當與孑遺而延喘永沐聖恩.”

#高麗史27卷-世家27-元宗3-13-29-1272
五月戊午朔以大將軍曹子一爲慶尙道安撫代朱悅.

#高麗史27卷-世家27-元宗3-13-30-1272
庚申雨.

#高麗史27卷-世家27-元宗3-13-31-1272
辛酉全羅道按察使報: “三別抄寇大浦掠漕船十三?.”

#高麗史27卷-世家27-元宗3-13-32-1272
乙丑設金經道場于本闕以*?{禳}星變.

#高麗史27卷-世家27-元宗3-13-33-1272
慶尙道按察使執送耽羅賊諜二人.

#高麗史27卷-世家27-元宗3-13-34-1272
丙寅琴熏還自濟州熏初過楸子島賊徒殺熏從者又拘留電吏濟州賊奪熏大船給小船遣還殊無降意.

#高麗史27卷-世家27-元宗3-13-35-1272
庚午世子遣使諸道各三人巡視兵糧所出田疇.

#高麗史27卷-世家27-元宗3-13-36-1272
甲戌設消災道場于本闕.

#高麗史27卷-世家27-元宗3-13-37-1272
丁丑三別抄焚掠耽津縣.

#高麗史27卷-世家27-元宗3-13-38-1272
甲申遣閣門副使琴熏如元. 上表曰: “至仁釋罪幸開宥於自新逋賊執迷猶肆驕而不服前次承都省奏奉聖旨降宣差遣濟州招諭使閣門副使琴熏散員李貞以四月十五日登船發去値逆風退泊甫麻島逆賊金希就吳仁鳳田祐等船四隻來奪其船盡執人物移載于爾船收擥招諭文字往告于濟州金通精而希就等將琴熏等遂至楸子島留著看守旣得廻報希就等與琴熏等?罵曰: ‘爾等嘗遣人珍島誘我緩其心引大軍攻破惟是父母妻子人情最愛重悉已驅掠而去玆乃我輩怨入骨髓者也今又欲盡滅吾屬而來誘則爾等固當殄戮無遺然若爾則今此事意誰當往告者玆用放爾.’ 因給朽毁小?一隻老水手一名幷招諭文字送還其一行內記官電吏梢工引海等四人皆殺之餘外水手十人亦欲殺之而牽去琴熏等盤桓島中而得水手之脫害者三人以前月二十九日還來卽令上朝陳奏向件事由伏望俯收採聽優賜矜從分委戎兵?借赫威而致罰克淸頑種庶令遺?以聊生.”

#高麗史27卷-世家27-元宗3-13-39-1272
六月戊子王如奉恩寺.

#高麗史27卷-世家27-元宗3-13-40-1272
全羅道指揮使報: “三別抄賊船六?過安行梁而上.” 京城洶懼.

#高麗史27卷-世家27-元宗3-13-41-1272
辛丑王微行受菩薩戒.

#高麗史27卷-世家27-元宗3-13-42-1272
壬子遣郞將李有庇如元. 上表曰: “力微除害實?奉職之無能仁篤救危唯恃銜恩之有自玆忘嫌於煩?敢貢懇以?呼伏念蚤幸觀光方?賜履但有濟州逆賊是年三月四月侵掠于會寧海際海南等三縣之浦*?奪諸州縣漕船又於五月會寧耽津兩縣大肆驅掠而去凡前後所攘奪船二十隻穀米三千二百餘碩殺害十二人驅去二十四人今有盧孝悌者嘗附于逆賊是月十四日逃出來告云: ‘逆賊以船十一隻分載兵三百九十人謀取慶尙全羅道漕船且欲攻破沿海州縣.’ 以故沿海州縣騷動難安如向表奏慮將侵擾全羅州道戰艦造成役乞令金州住在上朝軍馬分遣防禦抑小邦兵卒弓箭甲牟悉曾見收士多徒手*?{裸}身深爲未便伏望威先攻昧德尙固存?慶尙道之官軍二千分全羅州以騎士數百不止衛乎造舟之地抑令防諸沿海之方?頒堅銳於我師終許?淸於爾寇.” 別楮云: “臣兢惶隕越謹重奏言臣竊有開啓事*?{段}具呈于後伏望聖慈咸賜兪允一東寧府前次經略司分遣不多軍馬而支應粮料始自今年正月至于三月十七日而止曾?聖旨諭以一?供億故留在鳳州軍五百餘人粮料乞令東寧府應副而未蒙憐察反使王京供億其得能辦甚爲未便乞依聖旨卒令東寧府添助一?州海州等處種田軍年前旣入處百姓家戶而經冬春月?當出歸農所而便不離家戶者多矣. 實百姓所悶望乞令皆就農所造家出住毋甚煩擾一有自濟州出來者高允大等六人年前九月初到于追討使金方慶?下而欣篤官人累度傳諭令發遣屯所然時方招諭濟州人而順命出來者輒見?於軍中則彼人聞知其謂如何? 乞令禁約一曾?聖旨官軍供給限以接秋而農牛農器種子等事早悉?了分付種田司?時耕播今則大小麥已收而禾穀向熟穉者不過八月其接秋粮餉當限何月乞降綸音.”

#高麗史27卷-世家27-元宗3-13-43-1272
乙卯遣將軍羅裕將募兵一千五百五十餘人討三別抄于全羅道時賊旣入濟州築內外城恃其險固日益猖蹶常出擄掠濱海蕭然.

#高麗史27卷-世家27-元宗3-13-44-1272
秋七月甲子倭船到金州慶尙道按撫使曹子一恐交通事覺獲譴于元密令還國洪茶丘聞之嚴鞫子一馳聞于帝.

#高麗史27卷-世家27-元宗3-13-45-1272
己卯遣大將軍金伯鈞如元賀節日.

#高麗史27卷-世家27-元宗3-13-46-1272
八月丙戌朔日食.

#高麗史27卷-世家27-元宗3-13-47-1272
元遣侍衛親軍千戶王岑與茶丘議征取耽羅之策茶丘表陳金通精之黨多在王京可使招之招而不從擊之未晩帝從之茶丘乃遣通精之姪郞將金贊李邵賊將吳仁節族桓文伯等五人使往諭之通精等不從留金贊餘皆殺之.

#高麗史27卷-世家27-元宗3-13-48-1272
壬申三別抄掠奪全羅道貢米八百石.

#高麗史27卷-世家27-元宗3-13-49-1272
丁酉義州副使金孝巨等二十二人還自元帝以我出陸皆放之.

#高麗史27卷-世家27-元宗3-13-50-1272
辛丑設消災道場于本闕.

#高麗史27卷-世家27-元宗3-13-51-1272
庚戌大府注簿姜渭贊文習圭等以大府虛竭不堪徵責祝髮而逃.

#高麗史27卷-世家27-元宗3-13-52-1272
九月甲子宴達魯花赤李益及馬絳.

#高麗史27卷-世家27-元宗3-13-53-1272
丙寅李益托遊禪源社入江華?虛實.

#高麗史27卷-世家27-元宗3-13-54-1272
戊辰中道按察使報: “三別抄寇孤瀾島焚戰艦六?殺船匠執造船官洪州副使李行儉及結城藍浦監務而去.”

#高麗史27卷-世家27-元宗3-13-55-1272
己巳幸王輪寺.

#高麗史27卷-世家27-元宗3-13-56-1272
遣近仗將校于中道探候賊變.

#高麗史27卷-世家27-元宗3-13-57-1272
庚辰賜金滉等及第.

#高麗史27卷-世家27-元宗3-13-58-1272
冬十月癸巳樞密院副使洪文系辭職以邊胤代之.

#高麗史27卷-世家27-元宗3-13-59-1272
甲午移御堤上宮設百座道場.

#高麗史27卷-世家27-元宗3-13-60-1272
乙未地震.

#高麗史27卷-世家27-元宗3-13-61-1272
己亥洪茶丘殺曹子一.

#高麗史27卷-世家27-元宗3-13-62-1272
庚戌幸堤上宮設金經道場.

#高麗史27卷-世家27-元宗3-13-63-1272
辛亥盜竊典牧庫銀十八斤.

#高麗史27卷-世家27-元宗3-13-64-1272
十一月己巳三別抄寇安南都護府執府使孔愉及其妻以去.

#高麗史27卷-世家27-元宗3-13-65-1272
多者大王使者來. 乙亥王宴使者贈白銀苧布.

#高麗史27卷-世家27-元宗3-13-66-1272
三別抄又寇合浦焚戰艦二十?執蒙古烽卒四人而去.

#高麗史27卷-世家27-元宗3-13-67-1272
戊寅遣中書舍人權?如元賀正.

#高麗史27卷-世家27-元宗3-13-68-1272
三別抄寇巨濟縣焚戰艦三?執縣令而去賊船又來泊靈興島橫行近境王請五十騎于元帥?都宿衛宮禁.

#高麗史27卷-世家27-元宗3-13-69-1272
十二月壬辰元遣李樞與蒙古二人來索宮室材木.

#高麗史27卷-世家27-元宗3-13-70-1272
甲午設消災道場于內殿.

#高麗史27卷-世家27-元宗3-13-71-1272
乙未元以攻討濟州詔王簽軍六千水手三千.

#高麗史27卷-世家27-元宗3-13-72-1272
己亥分遣抄軍別監于諸道.

#高麗史27卷-世家27-元宗3-13-73-1272
庚子洪茶丘自南道來遂如元王慰遣之.

#高麗史27卷-世家27-元宗3-13-74-1272
辛丑命樞密院副使宋松禮上將軍徐裕點兵.

#高麗史27卷-世家27-元宗3-13-75-1272
丁未世子諶如元.

#高麗史27卷-世家27-元宗3-13-76-1272
庚戌以宋松禮爲忠淸道指揮使.

#高麗史27卷-世家27-元宗3-13-77-1272
元復遣趙良弼如日本招諭.

#高麗史27卷-世家27-元宗3-14-01-1273
○(癸酉)十四年春正月己未遣使于慶尙道督造戰艦.

#高麗史27卷-世家27-元宗3-14-02-1273
庚申以門下侍郞平章事金方慶判追討事; 樞密院副使邊胤爲使.

#高麗史27卷-世家27-元宗3-14-03-1273
壬戌元使來王迎詔于宣義門其文用新制蒙古字人無識者使者云: “因林惟幹所奏求火熊皮也.”

#高麗史27卷-世家27-元宗3-14-04-1273
癸亥遣帶方侯?諫議大夫郭汝弼如元謝許世子婚.

#高麗史27卷-世家27-元宗3-14-05-1273
甲子以元傅張佶?爲中書侍郞平章事; 金鍊知門下省事; 尹君正守司空.

#高麗史27卷-世家27-元宗3-14-06-1273
丙子全羅道防護將軍文景秀報: “賊船十?侵樂安郡.”

#高麗史27卷-世家27-元宗3-14-07-1273
壬午馬絳與大將軍宋?巡視近道戰艦.

#高麗史27卷-世家27-元宗3-14-08-1273
三別抄寇合浦焚戰艦三十二?擒殺蒙古兵十餘人.

#高麗史27卷-世家27-元宗3-14-09-1273
彗星見于東方.

#高麗史27卷-世家27-元宗3-14-10-1273
二月乙酉黃鳳州經略使差人齎元詔來令僧徒出迎其詔云: “禁軍士搔擾僧舍損毁經像使之安心作法.”

#高麗史27卷-世家27-元宗3-14-11-1273
丁亥置寺院造成別監.

#高麗史27卷-世家27-元宗3-14-12-1273
己丑洪茶丘還自元與達魯花赤李益及馬絳等詣闕議出軍.

#高麗史27卷-世家27-元宗3-14-13-1273
壬辰遣水路監船使率戰艦南下.

#高麗史27卷-世家27-元宗3-14-14-1273
丙申?都劉統領萬戶鄭溫朴古大等來自?州屯所傳詔二通一以?都等領軍討耽羅一禁官軍擅奪良家女爲婢又聽自制兵仗從王請也.

#高麗史27卷-世家27-元宗3-14-15-1273
丁酉燃燈王如奉恩寺以國家多故除伎會但於寺門外設燈.

#高麗史27卷-世家27-元宗3-14-16-1273
庚子內莊宅告?闕御飯米一夕.

#高麗史27卷-世家27-元宗3-14-17-1273
癸卯中軍行營兵馬元帥金方慶率精騎八百隨?都等討三別抄于耽羅王授鉞遣之.

#高麗史27卷-世家27-元宗3-14-18-1273
辛亥李益禁左倉頒祿王曰: “左倉陪臣俸祿所在非官人所知吾將奏于帝.” 益乃止.

#高麗史27卷-世家27-元宗3-14-19-1273
癸丑以大將軍金伯鈞爲慶尙道水路防護使; 判閣門事李信孫爲忠淸道防護使.

#高麗史27卷-世家27-元宗3-14-20-1273
以簽書樞密院事許珙爲蔚陵島斫木使伴李樞以行王奏請罷蔚陵斫木?洪茶丘麾下五百人衣服平三別抄後濟州人物勿令出陸依舊安業帝皆從之.

#高麗史27卷-世家27-元宗3-14-21-1273
三月辛酉李益以西海道戰艦多敗沒囚按察使禹天錫.

#高麗史27卷-世家27-元宗3-14-22-1273
庚午馬絳還以大將軍宋?伴行皇后嘗求見洛山寺觀音如意珠使?獻之.

#高麗史27卷-世家27-元宗3-14-23-1273
癸酉元帥金方慶報: “賊入耽羅縣殺防守散員鄭國甫等十五人擒郞將吳旦等十一人.”

#高麗史27卷-世家27-元宗3-14-24-1273
趙良弼如日本至大宰府不得入國都而還乙亥王引見勞問?白銀三斤苧布十匹達魯花赤李益亦贈以物良弼曰: “此汝侵割高麗而得也不受而去.”

#高麗史27卷-世家27-元宗3-14-25-1273
己卯西海道戰艦二十?至伽耶召島遇大風敗沒南京判官任恂仁州副使李奭錄事裴淑及蒿工水手等一百十五人溺死慶尙道戰艦二十七?亦敗沒.

#高麗史27卷-世家27-元宗3-14-26-1273
壬午元使來索御床材香樟木.

#高麗史27卷-世家27-元宗3-14-27-1273
夏四月癸未朔元帥金方慶奏曰: “?都令曰: ‘征討軍糧必使足.’ 支三月如充此數須以全羅州祿轉補之.” 王問計於宰樞皆曰: “出都以來諸道漕穀皆耗倉庫虛竭經略司及諸般供億尙不能*?{支}請以慶尙道庚午辛未兩年租稅輸助軍粮全羅州壬申年祿轉悉令上納.” 從之.

#高麗史27卷-世家27-元宗3-14-28-1273
戊子隕霜.

#高麗史27卷-世家27-元宗3-14-29-1273
甲午親醮三界于本闕.

#高麗史27卷-世家27-元宗3-14-30-1273
丙申王以天文屢變設消災道場於本闕命放囚.

#高麗史27卷-世家27-元宗3-14-31-1273
戊戌雨雹.

#高麗史27卷-世家27-元宗3-14-32-1273
丙午幸賢聖寺集五敎兩宗僧徒設道場於男山宮以祈平賊.

#高麗史27卷-世家27-元宗3-14-33-1273
庚戌金方慶與?都茶丘等以全羅道一百六十?水陸兵一萬餘人至耽羅與賊戰殺獲甚衆賊衆大潰斬金元允等六人分處降者一千三百餘人于諸船. 其元住耽羅者按堵如故. 於是賊悉平使將軍宋甫演等留鎭而還.

#高麗史27卷-世家27-元宗3-14-34-1273
五月戊午親醮十一曜于本闕.

#高麗史27卷-世家27-元宗3-14-35-1273
庚午親設消災道場三日.

#高麗史27卷-世家27-元宗3-14-36-1273
壬申元冊封皇后太子遣使頒詔.

#高麗史27卷-世家27-元宗3-14-37-1273
乙亥金方慶遣其子綬及祗*侯{候}金?別將兪甫等來告捷群臣表賀平賊.

#高麗史27卷-世家27-元宗3-14-38-1273
己卯命判事朱悅伴元使採金于南方.

#高麗史27卷-世家27-元宗3-14-39-1273
庚辰以光州無等山神陰助討賊命禮司加封爵號春秋致祭.

#高麗史27卷-世家27-元宗3-14-40-1273
六月壬午朔遣大將軍金綬如元告平耽羅賊表曰: “海寇方熾?國病以彌留王師所臨仗天威而盡?伏念專沐至仁出居舊壤顧因逆種嘗?構亂以肆驕?及嚴宸至許興亡而伐罪雖巨魁敗散於珍島?餘種逃奔於?羅何期睿意之憐察更遣官軍而殄殲然萬里水程之險艱勢難輕涉故三軍木道之征進慮或何如五月二十四日金方慶牒報云: ‘四月二十八日大軍旣入濟州處置逆徒而一境底平.’ 則此盖仰賴皇靈奉承天祐戰艦得順風而前壓頑民如槁葉以掃除捷報?傳輿情擧喜而臣克淸大?感聖德之遐覃永保殘區?遺黎而更活一心?職萬壽爲期.”

#高麗史27卷-世家27-元宗3-14-41-1273
癸未王如奉恩寺.

#高麗史27卷-世家27-元宗3-14-42-1273
甲申安南副使孔愉洪州副使李行儉自賊中還王引見慰諭.

#高麗史27卷-世家27-元宗3-14-43-1273
丁酉元帥金方慶凱還王慰諭甚渥手執紅?一腰賜之大宴將士.

#高麗史27卷-世家27-元宗3-14-44-1273
戊戌?都將入京王使大將軍朴成大迎勞于郊?都怒酒薄困辱成大不入京遂還元.

#高麗史27卷-世家27-元宗3-14-45-1273
閏月丙辰耽羅留鎭將軍宋甫演得賊魁金通精屍以聞又搜捕賊將金革正李奇等七十餘人送于茶丘皆殺之.

#高麗史27卷-世家27-元宗3-14-46-1273
元置達魯花赤于耽羅.

#高麗史27卷-世家27-元宗3-14-47-1273
己未遣順安侯悰同知樞密院事宋松禮如元賀冊封.

#高麗史27卷-世家27-元宗3-14-48-1273
庚申大雨傷稼.

#高麗史27卷-世家27-元宗3-14-49-1273
癸亥王下旨都兵馬使及省臺曰: “中軍元帥金方慶兵馬使邊胤能誅除兇渠功烈殊異褒賞之典速議以聞其他將士軍卒科賞條件亦以論啓.” 是日以金方慶爲侍中; 邊胤判樞密; 金錫爲上將軍知御史臺事; 羅裕宋甫演各爲大將軍.

#高麗史27卷-世家27-元宗3-14-50-1273
戊辰茶丘自南道還.

#高麗史27卷-世家27-元宗3-14-51-1273
秋七月乙未侍中金方慶被召如元帝賜金鞍綵服金銀.

#高麗史27卷-世家27-元宗3-14-52-1273
庚子遣上將軍金侁如元賀節日.

#高麗史27卷-世家27-元宗3-14-53-1273
八月甲子副達魯花赤焦天翼以秩滿將還享王于堤上宮.

#高麗史27卷-世家27-元宗3-14-54-1273
丙子幸賢聖寺.

#高麗史27卷-世家27-元宗3-14-55-1273
丁丑元命收別庫田租以充兵糧王遣使諸道收之.

#高麗史27卷-世家27-元宗3-14-56-1273
九月辛巳焦天翼還元王餞于迎賓館.

#高麗史27卷-世家27-元宗3-14-57-1273
中書侍郞平章事張佶卒.

#高麗史27卷-世家27-元宗3-14-58-1273
冬十月癸丑遣別將金鎰齎世子盤纏銀二百五十斤如元.

#高麗史27卷-世家27-元宗3-14-59-1273
太白晝見.

#高麗史27卷-世家27-元宗3-14-60-1273
己未賜鄭賢佐等及第.

#高麗史27卷-世家27-元宗3-14-61-1273
甲子設消災道場于內殿.

#高麗史27卷-世家27-元宗3-14-62-1273
辛未傳旨曰: “向者討耽羅京外別抄亡命者甚多不可不懲故曾以罪狀輕重徵銀收其田丁今國家多難天文屢變欲修德?災其已徵白銀外其所收田丁悉令還之.”

#高麗史27卷-世家27-元宗3-14-63-1273
戊寅以兪千遇爲中書侍郞平章事.

#高麗史27卷-世家27-元宗3-14-64-1273
十一月己卯朔元中書省移文達魯花赤殺于?.

#高麗史27卷-世家27-元宗3-14-65-1273
甲申醮十一曜于內殿.

#高麗史27卷-世家27-元宗3-14-66-1273
己亥遣小府少監李義孫郞將呂文就如元賀正.

#高麗史27卷-世家27-元宗3-14-67-1273
十二月壬子醮三淸于內殿.

#高麗史27卷-世家27-元宗3-14-68-1273
乙卯設金經道場于內殿.

#高麗史27卷-世家27-元宗3-14-69-1273
庚申下制曰: “今屬兵糧之田元是諸宮寺院所屬及兩班軍閑人之世傳而爲權臣所取者也己巳年辨正都監推辨不究或有給非其主由是怨者頗多其兵粮都監詳考兩造文案公正以決.”

#高麗史27卷-世家27-元宗3-14-70-1273
辛酉元遣搏虎人九名牽犬一百來驅群犬逐虎犬多被害終不獲曰: “高麗之虎不可用犬.” 乃還.

#高麗史27卷-世家27-元宗3-14-71-1273
甲子遣使諸道與元使審檢兵糧.

#高麗史27卷-世家27-元宗3-14-72-1273
乙丑以國家多故除明年燃燈.

#高麗史27卷-世家27-元宗3-14-73-1273
癸酉達魯花赤以中書省牒往東界及慶尙道求蜃樓脂蜃樓脂鯨魚油也.

#高麗史27卷-世家27-元宗3-14-74-1273
丙子新達魯花赤來王出迎于宣義門外.

#高麗史27卷-世家27-元宗3-14-75-1273
丁丑大宴于內殿.

#高麗史27卷-世家27-元宗3-15-01-1274
○(甲戌)十五年春正月元遣*?{總}管察忽監造戰艦三百?其工匠役徒一切物件全委本國應副. 於是以門下侍中金方慶爲東南道都督使. 元又以昭勇大將軍洪茶丘爲監督造船官軍民*?{總}管茶丘約以正月十五日興役催督甚嚴. 王以樞密院副使許珙爲全州道都指揮使右僕射洪祿?爲羅州道指揮使又遣大將軍羅裕於全羅道金伯鈞於慶尙道朴保於東界國子司業潘阜於西海道將軍任愷於交州道各爲部夫使徵集工匠役徒三萬五百餘名起赴造船所是時驛騎絡繹庶務煩劇期限急迫疾如雷電民甚苦之.

#高麗史27卷-世家27-元宗3-15-02-1274
二月甲子遣別將李仁如元上書中書省曰: “今年正月初二日陪臣門下侍中金方慶齎到省旨云: ‘大船三百隻令就全羅耽羅兩處打造.’ 又正月初六日到洪茶丘箚子: ‘其所須工匠人?及材木等物件分委陪臣許珙洪祿?往各道備辦續遣金方慶督之.’ 但以事巨力微恐不能辦竊念小邦軍民元來無別?令赴役?延旬月其如農何然力所可及敢不?竭自正月十五日始役其工匠人?三萬五百名計人一日三時糧比及三朔合*?{支}三萬四千三百一十二碩五斗又正月十九日奉省旨云: ‘?都官人所管軍四千五百人至金州行糧一千五百七十碩又屯住處糧料及造船監督洪*?{總}管軍五百人行糧八十五碩亦令應副.’ 又濟州留守官軍幷小邦卒一千四百人七箇月糧料已*?{支}訖計二千九百四碩及羅州落後?魯闊端赤軍粮八千碩馬料一千三百二十五碩悉令小邦*?{支}給又於至元十年十二月奉省旨濟州百姓一萬二百二十三人悉行供給又比來軍馬糧料無可營辦凡*?{斂}官民者無?又年前營造戰艦至四月大軍入耽羅討賊至五月晦還故百姓未得?時耕作秋無收穫又*?{斂}官民始應副造船?匠及屯住經行軍馬與濟州百姓等糧料計四萬餘碩續有以後金州全州羅州屯住軍幷濟州軍民糧料供給實難又奉省旨令小邦應副鳳州屯田軍各月不敷糧二千四十七碩牛糧一千一碩七斗然此種田軍其農牛農器種子至乃初年接秋糧及至元九年不敷糧已曾*?{支}足又前年禾稼未曾水損?傷而妄托此言冒受省旨又令供給不敢違?如此飾辭申達歲令供給罔有期限將無柰何玆實憫焉乞皆?免以惠遠人.”

#高麗史27卷-世家27-元宗3-15-03-1274
三月丙戌元遣經略司王*?{總}管來命發軍五千助征日本時全羅州道造船役徒三萬五百餘名洪茶丘所領監造軍供給不足輸東京晉州道內癸酉年祿轉與之. 王患?役之煩轉輸之弊有防農務遣上將軍李汾禧往說茶丘請令分半歸農茶丘頗然之每*一{二}船留雙丁五十人其餘單丁悉放歸農.

#高麗史27卷-世家27-元宗3-15-04-1274
壬寅元遣蠻子媒聘使肖郁來中書省牒云: “南宋襄陽府生*券軍人求娶妻室故差委宣使肖郁押官絹一千六百四十*?{段}前去下高麗國令有司差官一同求娶施行.” 肖郁令選無夫婦女一百四十名督之甚急於是置結昏都監自是至秋窮搜閭井獨女逆賊之妻僧人之女僅盈其數怨咨大興例給一女資粧絹十二匹分與蠻子蠻子卽率北還哭聲震天觀者莫不悽?.

#高麗史27卷-世家27-元宗3-15-05-1274
丙午幸*王輸寺{王輪寺}.

#高麗史27卷-世家27-元宗3-15-06-1274
夏四月戊申幸普濟寺.

#高麗史27卷-世家27-元宗3-15-07-1274
己酉元遣完顔阿海漕運米二萬碩來助軍糧. 去年以民飢告?于元帝命運東京米以賑之水路阻遠至是乃來.

#高麗史27卷-世家27-元宗3-15-08-1274
丙辰幸賢聖寺.

#高麗史27卷-世家27-元宗3-15-09-1274
元遣汝龍于思齎絹三萬三千一百五十四匹來貿軍粮. 王卽置官絹都監分給京外大小人民王京四千五十四匹忠淸道四千匹慶尙道二萬匹全羅道五千匹以市之每絹一匹直米十二斗.

#高麗史27卷-世家27-元宗3-15-10-1274
甲子遣諫議大夫郭汝弼如元上表曰: “小邦地?人稀兵農無別加以凋殘已甚故往者耽羅赴征兵卒蒿師今又悉赴造船之役今東征兵卒梢工亦當就向件役?而調出耳洪茶丘移書金方慶云: ‘船三百隻梢工水手一萬五千人預先備之.’ 其數甚多豈可止用小邦人而足矣元來所管濟州東寧府北界諸城人與夫西海道避役亡在東寧府者皆能習水又工把船乞令幷刷補之又自庚午年以來至今五年供軍糧餉早曾乏絶今此造船?匠及監造官等三萬五百人種田軍洪*?{總}管軍濟州留守軍等糧米專取兩班祿俸及諸賦稅尙未充給又*?{斂}中外官民而?竭無餘特蒙聖慈漕運二萬碩米以補軍食擧國感戴又蒙聖恩優賜粮價絹匹報謝無階然以累次征役中外公私旣竭又因造船農務失時貨絹峙糧恐不如意.”

#高麗史27卷-世家27-元宗3-15-11-1274
五月庚辰賜朱錠等及第.

#高麗史27卷-世家27-元宗3-15-12-1274
丙戌世子諶尙帝女忽都魯揭里迷失公主.

#高麗史27卷-世家27-元宗3-15-13-1274
己丑元征東兵萬五千人來.

#高麗史27卷-世家27-元宗3-15-14-1274
壬辰幸本闕醮十一曜禱雨.

#高麗史27卷-世家27-元宗3-15-15-1274
丙申命知樞密院事宋松禮樞密院副使奇蘊鷹揚軍上將軍金光遠加僉征東軍.

#高麗史27卷-世家27-元宗3-15-16-1274
庚子元遣使詔勸課農桑儲峙軍糧仍命洪茶丘提點農事.

#高麗史27卷-世家27-元宗3-15-17-1274
六月己酉王不豫大赦境內除不忠不孝外死罪皆宥之.

#高麗史27卷-世家27-元宗3-15-18-1274
辛酉遣大將軍羅裕如元上中書省書曰: “今年正月三日伏蒙朝旨打造大船三百?卽行措置遣樞密院副使許珙於全州道邊山左僕射洪祿?於羅州道天冠山備材. 又以侍中金方慶爲都督使管下員將亦皆精*?{揀}所須?匠物件?於中外差委催督應副越正月十五日聚齊十六日起役,至五月晦告畢船大小幷九百隻造訖合用物件亦皆圓備令三品官能幹者分管廻泊已向金州伏望諸相國善爲敷奏.”

#高麗史27卷-世家27-元宗3-15-19-1274
癸亥王薨于堤上宮在位十五年壽五十六遺詔曰: “朕以凉德?守宗?十有五年. ?緣負重?疾彌留未堪持守. 曰惟大寶不可暫虛惟予元子元良之德蔚於人望睿哲之性?自天成今在上朝未獲親命凡爾臣民聽受嗣王之命無墜前寧之烈易月之服三日而除山陵制度務從儉約藩鎭州牧毋得越疆遵奉朝廷哀制至於科擧婚姻一切如舊咨爾輔相大臣越厥庶士無以死傷生一乃心力保定邦家.” 又上遺表于元且言: “世子諶孝謹可付後事.” 甲子百官上謚曰順孝廟號元宗.

#高麗史27卷-世家27-元宗3-15-20-1274
九月乙酉葬韶陵.

#高麗史27卷-世家27-元宗3-15-21-1274
忠宣王二年七月乙未元贈謚忠敬.


#高麗史27卷-世家27-元宗3-15-22-1274
○史臣贊曰: “元宗之爲世子也權臣專權恣行不義畏上國討罪不樂內附蒙古之兵連年壓境中外騷然王承父王之命親朝上國?伏權臣跋扈之志遂使疽背而死又阿里?哥以憲宗嫡子阻兵上都世皇以藩王在梁楚之郊而乃能識天命民心之去就舍近之遠世皇嘉之至以公主歸于王子自是世結舅甥之好使東方之民享百年昇平之樂亦可尙也但其三別抄內叛侵掠州郡元遣將帥求索無已是宜宵?圖治之日也顧乃溺於宴安以致??蠱其心志?人專其出納惜哉.”

世家卷第二十七.


#高麗史28卷-世家28-00-00-00-0000
世家卷第二十八. 高麗史二十八.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史28卷-世家28-忠烈王1-00-00-0000
忠烈王一.

#高麗史28卷-世家28-忠烈王1-00-01-0000
忠烈王諱?古諱諶又?元宗長子母曰順敬太后金氏高宗二十三年丙申二月癸丑生. 四十六年六月高宗薨元宗以太子入覲于元王時爲太孫受遺詔權監國事. 元宗元年八月冊爲太子十三年如元十五年尙元世祖女忽都魯揭里迷失公主. 六月癸亥元宗薨甲子百官會于本闕遙尊爲王.

#高麗史28卷-世家28-忠烈王1-00-02-0000
戊辰吏部員外郞郭希?郞將曹精通以善碁被帝召如元.

#高麗史28卷-世家28-忠烈王1-00-03-0000
秋七月元遣同知上都留守事張煥冊爲王.

#高麗史28卷-世家28-忠烈王1-00-04-0000
丙戌金方慶帥征東先鋒別抄啓行.

#高麗史28卷-世家28-忠烈王1-00-05-0000
壬辰遣樞密院使朴?如元賀聖節.

#高麗史28卷-世家28-忠烈王1-00-06-0000
八月己酉元遣日本征討都元帥忽敦來令加發京軍四百五十八人.

#高麗史28卷-世家28-忠烈王1-00-07-0000
戊辰王至自元百官迎于馬川亭伴行元使奉詔書先入京王御帳殿受百官拜備儀仗先詣堤上宮謁殯殿.

#高麗史28卷-世家28-忠烈王1-00-08-0000
己巳以便服??幸本闕更備袍笏受詔于康安殿其詔曰: “國王在日屢言世子可以承替今命世子承襲國王勾當凡在所屬?聽節制.” 王受詔畢謁景靈殿還御康安殿服黃袍卽位受群臣朝賀仍宴詔使詔使以王駙馬推王南面詔使東向達魯花赤西嚮坐王行酒詔使拜受飮訖又拜達魯花赤立飮不拜詔使曰: “王天子之駙馬也老子何敢如是吾等還奏汝得無罪耶?” *?曰: “公主不在且此先王時禮耳.”

#高麗史28卷-世家28-忠烈王1-00-09-0000
庚午遣少卿趙愉如東寧府推刷逋逃人物.

#高麗史28卷-世家28-忠烈王1-00-10-0000
除諸道賀卽位箋.

#高麗史28卷-世家28-忠烈王1-00-11-0000
癸酉東征副元帥洪茶丘以忠淸道梢工水手不及期杖部夫使大將軍崔沔以大府卿朴暉代之.

#高麗史28卷-世家28-忠烈王1-00-12-0000
以李汾成爲樞密院執奏.

#高麗史28卷-世家28-忠烈王1-00-13-0000
九月乙亥以金鍊?知政事李汾禧金侁?爲樞密院副使.

#高麗史28卷-世家28-忠烈王1-00-14-0000
丙子宴元使.

#高麗史28卷-世家28-忠烈王1-00-15-0000
壬午王詣大行王殯殿始服斬衰麻?率群臣哭.

#高麗史28卷-世家28-忠烈王1-00-16-0000
乙酉葬韶陵釋喪服移御沙坂宮.

#高麗史28卷-世家28-忠烈王1-00-17-0000
戊子王引見宰樞曰: “自古賢君必賴忠良能底乂康我家安危 只在卿等事有可言不可含?.”

#高麗史28卷-世家28-忠烈王1-00-18-0000
己丑遣樞密院副使奇蘊逆公主于元.

#高麗史28卷-世家28-忠烈王1-00-19-0000
壬辰侍從入元臣僚?加賞賚限品者許通.

#高麗史28卷-世家28-忠烈王1-00-20-0000
甲午親設灌頂道場于本闕.

#高麗史28卷-世家28-忠烈王1-00-21-0000
戊戌遣齊安公淑知樞密院事鄭子璵如元謝釐降襲爵.

#高麗史28卷-世家28-忠烈王1-00-22-0000
以堤上宮中書省爲史館還都以來未營史館奉實錄假藏本闕佛堂庫.

#高麗史28卷-世家28-忠烈王1-00-23-0000
冬十月乙巳都督使金方慶將中軍朴之亮金?知兵馬事任愷爲副使金侁爲左軍使韋得儒知兵馬事孫世貞爲副使金文庇爲右軍使羅裕朴保知兵馬事潘阜爲副使號三翼軍與元都元帥忽敦右副元帥洪茶丘左副元帥劉復亨以蒙漢軍二萬五千我軍八千梢工引海水手六千七百戰艦九百餘?征日本至一?島擊殺千餘級分道以進倭却走伏屍如麻及暮乃解會夜大風雨戰艦觸巖崖多敗金侁溺死.

#高麗史28卷-世家28-忠烈王1-00-24-0000
戊申以李汾成知御史臺事.

#高麗史28卷-世家28-忠烈王1-00-25-0000
辛亥親醮三界于本闕.

#高麗史28卷-世家28-忠烈王1-00-26-0000
大府注簿卓之琪以府藏虛竭供費煩重不堪其苦祝髮爲僧.

#高麗史28卷-世家28-忠烈王1-00-27-0000
戊午白氣貫日.

#高麗史28卷-世家28-忠烈王1-00-28-0000
辛酉幸西北面迎公主順安公悰廣平公?帶方公?漢陽侯?平章事兪千遇知樞密院事張鎰知奏事李汾禧承宣崔文本朴恒上將軍朴成大知御史臺事李汾成從行王責汾禧等不開剃對曰: “臣等非惡開剃唯俟衆例耳.” 蒙古之俗剃頂至額方其形留髮其中謂之怯仇兒王入朝時已開剃而國人則未也故責之.

#高麗史28卷-世家28-忠烈王1-00-29-0000
甲子命李汾成還京令妃嬪及諸宮主宰樞夫人皆出迎公主留從臣于龍泉驛獨與開剃者大將軍朴球等行承宣朴恒言於王曰: “史官記人君動作不可一日無也.” 乃令直史館李源從行.

#高麗史28卷-世家28-忠烈王1-00-30-0000
丙寅王至西京時西京屬東寧府王出銀紵易糧草以給從臣.

#高麗史28卷-世家28-忠烈王1-00-31-0000
丁卯王會公主于肅州西京大興府錄事楊壽等請從王以行崔坦要而奪之.

#高麗史28卷-世家28-忠烈王1-00-32-0000
十一月丁丑王與公主至京入御竹坂宮先是兪千遇謂張鎰曰: “王若以戎服入城國人驚怪.” 乃使崔文本朴恒請王以禮服入又使康允紹簡有之再請王不聽有之賤隷也以優得幸拜郞將宰相百官?于國淸寺門前允紹宋?嗾尹秀元卿鄭孫琦等執?馳馬擊逐禮服者侍從失次分散王與公主同輦入城父老相慶曰: “不圖百年鋒鏑之餘復見*大平之期.”

#高麗史28卷-世家28-忠烈王1-00-33-0000
甲申以康守衡爲樞密院副使判衛尉寺事上將軍.

#高麗史28卷-世家28-忠烈王1-00-34-0000
乙酉幸本闕設八關會翌日大會公主幕于儀鳳樓側觀之.

#高麗史28卷-世家28-忠烈王1-00-35-0000
丁亥以邊胤知門下省事; 朴?守司空左僕射.

#高麗史28卷-世家28-忠烈王1-00-36-0000
辛卯忽赤康允紹等宴王及公主.

#高麗史28卷-世家28-忠烈王1-00-37-0000
丁酉冊王氏爲貞和宮主王女爲靖寧宮主.

#高麗史28卷-世家28-忠烈王1-00-38-0000
己亥東征師還合浦遣同知樞密院事張鎰勞之軍不還者無慮萬三千五百餘人.

#高麗史28卷-世家28-忠烈王1-00-39-0000
十二月乙巳遣判閣門事李信孫將軍高天伯如元賀正. 又付別箋以奏曰: “小邦自來分遣州郡守令勸課農桑又令諸道按察使督察播收之事比來連年供給官軍民頗凋弊今若上國又遣諸道勸農使則孑遺之民供給元來貢賦者幾何應副勸農之命者幾何? 猶有國名想於聖意謂不至此所恨三韓之地未得一經天眼謂臣誣妄乞遣剛明重實之臣審其虛實而以勸農之事一委於臣臣將率?百姓課其勤怠以副聖上憂民之意.”

#高麗史28卷-世家28-忠烈王1-00-40-0000
丙午追尊?靜順王后爲順敬太后.

#高麗史28卷-世家28-忠烈王1-00-41-0000
甲寅元遣黑的來爲達魯花赤.

#高麗史28卷-世家28-忠烈王1-00-42-0000
乙卯移御沙坂宮.

#高麗史28卷-世家28-忠烈王1-00-43-0000
丁巳宰樞議曰: “金侍中若還必卽開剃開剃一也?先乎?” 於是宋松禮鄭子璵開剃而朝餘皆效之唯抄奴所由電吏皆仍舊初 印公秀常勸元宗效元俗改形易服元宗曰: “吾未忍一朝遽變祖宗之家風我死之後卿等自爲之.”

#高麗史28卷-世家28-忠烈王1-00-44-0000
庚申命元宗魂寢僚屬國子監員等仍舊服.

#高麗史28卷-世家28-忠烈王1-00-45-0000
庚午侍中金方慶等還師忽敦以所?童男女二百人獻王及公主.

#高麗史28卷-世家28-忠烈王1-01-01-1275
○(乙亥)元年春正月癸酉朔放朝賀率群臣遙賀正旦宴于西殿.

#高麗史28卷-世家28-忠烈王1-01-02-1275
丙子東征元帥忽敦洪茶丘劉復亨北還.

#高麗史28卷-世家28-忠烈王1-01-03-1275
丁丑貞和宮主享公主饋遺左右宦寺.

#高麗史28卷-世家28-忠烈王1-01-04-1275
戊寅冊公主爲元成公主.

#高麗史28卷-世家28-忠烈王1-01-05-1275
庚辰遣侍中金方慶大將軍印公秀如元上表曰: “小邦近因掃除逆賊惟大軍之糧餉旣連歲而戶收加以征討倭民修造戰艦丁壯悉赴工役老弱僅得耕種早旱晩水禾不登場軍國之需*?{斂}於貧民至於斗升?倒以給已有採木實草葉而食者民之凋弊莫甚此時而?兵傷水溺不返者多雖有遺?不可以歲月期其蘇息也若復擧事於日本則其戰艦兵糧實非小邦所能*?{支}也國已皮之不存是爲無可柰何矣. 天其眼所未到應謂豈至於此歟伏望俯收款款之誠曲諒哀哀之訴.”

#高麗史28卷-世家28-忠烈王1-01-06-1275
乙酉移御竹坂宮.

#高麗史28卷-世家28-忠烈王1-01-07-1275
二月己酉副達魯花赤周世昌卒.

#高麗史28卷-世家28-忠烈王1-01-08-1275
丙辰王如奉恩寺.

#高麗史28卷-世家28-忠烈王1-01-09-1275
戊午始安公絪卒.

#高麗史28卷-世家28-忠烈王1-01-10-1275
戊辰以王生日爲壽元節.

#高麗史28卷-世家28-忠烈王1-01-11-1275
庚午元遣蠻子軍一千四百人來分處海?白三州.

#高麗史28卷-世家28-忠烈王1-01-12-1275
三月庚辰幸王輪寺.

#高麗史28卷-世家28-忠烈王1-01-13-1275
辛巳元遣宣諭日本使禮部侍郞殷世忠兵部郞中河文著來.

#高麗史28卷-世家28-忠烈王1-01-14-1275
戊子元遣使督東征軍留者以歸.

#高麗史28卷-世家28-忠烈王1-01-15-1275
辛卯王及公主幸北山洛山寺.

#高麗史28卷-世家28-忠烈王1-01-16-1275
門下侍中金方慶自元還. 時王請避暑于西京帝許之.

#高麗史28卷-世家28-忠烈王1-01-17-1275
癸巳遣郞將簡有之等如西京相避暑之地.

#高麗史28卷-世家28-忠烈王1-01-18-1275
乙未親設藏經道場.

#高麗史28卷-世家28-忠烈王1-01-19-1275
夏四月己酉王及公主如賢聖寺爲帝祝釐.

#高麗史28卷-世家28-忠烈王1-01-20-1275
壬子元流盜賊百餘人于耽羅.

#高麗史28卷-世家28-忠烈王1-01-21-1275
庚申王及公主幸興王寺及還宰樞宴于藥王院南峯.

#高麗史28卷-世家28-忠烈王1-01-22-1275
五月壬申忠淸道按察使金應文?旨罷以中郞將嚴守安代之.

#高麗史28卷-世家28-忠烈王1-01-23-1275
甲戌王聞詔使來率侍臣時服迎于西門外乃五僧也.

#高麗史28卷-世家28-忠烈王1-01-24-1275
命宰臣洪祿?攝事于景靈殿?豆缺假內殿淨事色以祭.

#高麗史28卷-世家28-忠烈王1-01-25-1275
己卯移御左僕射朴?第.

#高麗史28卷-世家28-忠烈王1-01-26-1275
西海道都指揮使上言: “本道貢賦自庚午年多逋欠按察使及守令之罪也左右倉考正別監與同罪請皆罷職.” 從之旣而因左右之請復其任.

#高麗史28卷-世家28-忠烈王1-01-27-1275
壬辰達魯花赤黑的禁人挾弓矢.

#高麗史28卷-世家28-忠烈王1-01-28-1275
六月庚子朔日食.

#高麗史28卷-世家28-忠烈王1-01-29-1275
辛丑王如奉恩寺.

#高麗史28卷-世家28-忠烈王1-01-30-1275
壬寅遣元卿等十人如元進鷹.

#高麗史28卷-世家28-忠烈王1-01-31-1275
庚戌郞將張得淸隊正郭?起從捉虎使倚勢受賂囚于街衢所得淸?起爲按察使所劾恐法司按律斷罪乃托內僚自請囚冀得流宥也.

#高麗史28卷-世家28-忠烈王1-01-32-1275
癸丑初作宣傳消息.

#高麗史28卷-世家28-忠烈王1-01-33-1275
丙辰元遣使詔赦耽羅賊黨逃匿州縣者.

#高麗史28卷-世家28-忠烈王1-01-34-1275
戊午奉安元宗木主于魂殿神御于安和寺.

#高麗史28卷-世家28-忠烈王1-01-35-1275
甲子新定禿魯花超三等授職都校署丞韓謝奇僕射康之子樞密李汾禧之壻年未二十超拜八品人多非之.

#高麗史28卷-世家28-忠烈王1-01-36-1275
丁卯以公主生辰放囚.

#高麗史28卷-世家28-忠烈王1-01-37-1275
戊辰分遣外山祈恩別監于忠淸慶尙全羅東界道.

#高麗史28卷-世家28-忠烈王1-01-38-1275
己巳王不豫放二罪以下配島者移免赴京.

#高麗史28卷-世家28-忠烈王1-01-39-1275
命洪子藩祠智異山.

#高麗史28卷-世家28-忠烈王1-01-40-1275
秋七月丙子移御承德府.

#高麗史28卷-世家28-忠烈王1-01-41-1275
甲午達魯花赤黑的還. 元宗之復位也黑的奉詔而來性譎詐難信及爲達魯花赤甚倨王屢抑之不敢肆其志及是告歸王與公主留之不聽.

#高麗史28卷-世家28-忠烈王1-01-42-1275
遣同知樞密院事許珙將軍趙仁規如元賀聖節公主恐黑的讒構遣式篤兒偕往?其所爲.

#高麗史28卷-世家28-忠烈王1-01-43-1275
八月癸卯移御竹坂宮.

#高麗史28卷-世家28-忠烈王1-01-44-1275
乙巳撤堤上宮修五大寺.

#高麗史28卷-世家28-忠烈王1-01-45-1275
丁未濟州達魯花赤遣使來督戍卒王令金光遠等調四領兵雖兼近侍悉皆僉發使將軍梁公勣等領行.

#高麗史28卷-世家28-忠烈王1-01-46-1275
辛亥元卿還自元帝禁?都等擅捕?子止令尹秀李貞元卿捕養以進王於是禁諸道捕?者.

#高麗史28卷-世家28-忠烈王1-01-47-1275
戊午王及公主移御賢聖寺.

#高麗史28卷-世家28-忠烈王1-01-48-1275
壬戌以公主病遣將軍高天伯如元請醫.

#高麗史28卷-世家28-忠烈王1-01-49-1275
九月癸酉移御沙坂宮.

#高麗史28卷-世家28-忠烈王1-01-50-1275
丁亥令臺省各進直言.

#高麗史28卷-世家28-忠烈王1-01-51-1275
戊子元遣使與劒工古內來. 古內在元言高麗有路可徑至日本故遣之.

#高麗史28卷-世家28-忠烈王1-01-52-1275
丁酉公主生子?于沙坂宮.

#高麗史28卷-世家28-忠烈王1-01-53-1275
冬十月辛丑宜春侯該卒.

#高麗史28卷-世家28-忠烈王1-01-54-1275
庚戌元遣岳脫衍康守衡來王出迎于宣義門外詔曰: “爾國諸王氏娶同姓此何理也? 旣與我爲一家自宜與之通婚不然豈爲一家之義哉! 且我太祖皇帝征十三國其王爭獻美女良馬珍寶爾所聞也王之未爲王也不稱太子而稱世子國王之命舊稱聖旨今稱宣旨官號之同於朝廷者亦其比也又聞王與公主日食米二升此則宰相多而自專故耳凡此皆欲令爾知之非苟使爾貢子女革官名?宰相也. 黑的來言爾國事非一?不聽許爾其知之.”

#高麗史28卷-世家28-忠烈王1-01-55-1275
壬子以將獻處女于元禁國中婚嫁.

#高麗史28卷-世家28-忠烈王1-01-56-1275
丙辰賜崔之甫等及第因時多故除宣花呵喝.

#高麗史28卷-世家28-忠烈王1-01-57-1275
壬戌改定官制.

#高麗史28卷-世家28-忠烈王1-01-58-1275
以元將復征日本遣金光遠爲慶尙道都指揮使修造戰艦.

#高麗史28卷-世家28-忠烈王1-01-59-1275
十一月癸酉以改官制告于宗廟.

#高麗史28卷-世家28-忠烈王1-01-60-1275
乙亥?浮屠觀世音菩薩像十二軀設法席于宮中爲帝祝釐.

#高麗史28卷-世家28-忠烈王1-01-61-1275
庚辰幸本闕設八關會.

#高麗史28卷-世家28-忠烈王1-01-62-1275
癸未遣僉議贊成事兪千遇如元賀正告改官制獻處女十人.

#高麗史28卷-世家28-忠烈王1-01-63-1275
癸巳分遣部夫使于諸道.

#高麗史28卷-世家28-忠烈王1-01-64-1275
元遣使來作軍器以起居郞金?偕往慶尙全羅道*?{斂}民箭羽鏃鐵.

#高麗史28卷-世家28-忠烈王1-01-65-1275
十二月乙未幸魂殿行七虞祭.

#高麗史28卷-世家28-忠烈王1-01-66-1275
甲辰遣將軍高天伯及式篤兒如元請以明年親朝.

#高麗史28卷-世家28-忠烈王1-01-67-1275
乙巳監察司劾上將軍康允紹起於賤隷免之.

#高麗史28卷-世家28-忠烈王1-01-68-1275
丁未遣帶方公?率衣冠子弟十人如元爲禿魯花賜以景靈殿五室白銀祭器.

#高麗史28卷-世家28-忠烈王1-01-69-1275
庚申以金方慶爲上柱國奇洪碩爲軍簿判書鷹揚軍上將軍.

#高麗史28卷-世家28-忠烈王1-01-70-1275
是月元遣中書員外郞石抹天衢爲副達魯花赤.

#高麗史28卷-世家28-忠烈王1-02-01-1276
○(丙子)二年春正月丁卯朔群臣賀正于王用幣命賜內帑銀紵支其費歲以爲常元帥?都達魯花赤石抹天衢各獻馬.

#高麗史28卷-世家28-忠烈王1-02-02-1276
乙亥設法席于普濟寺爲帝祝釐每値聖甲日行之時謂之‘乙亥法席’.

#高麗史28卷-世家28-忠烈王1-02-03-1276
丙子帝命除造戰船及箭鏃.

#高麗史28卷-世家28-忠烈王1-02-04-1276
丁丑元遣別古里來頒曆詔曰: “四時不?推鳳曆以紀年萬國攸同??林之受朔若稽舊典用布大和今賜至元十三年曆日一本卿其敬授農時益遵田正籍爾蕃宣之力贊于平秩之功率勤南畝之民罔知遊惰爰?東?之俗丕變雍熙庶績其凝朕言無替.”

#高麗史28卷-世家28-忠烈王1-02-05-1276
己卯元遣使來求鐵.

#高麗史28卷-世家28-忠烈王1-02-06-1276
庚寅少尹朴瑞將赴安西都護府宰樞言: “安西生*券軍所聚守非其人恐不能制少尹金?有口辨且嘗爲金方慶南征佐幕頗識蒙漢軍情僞請以代瑞.” 從之.

#高麗史28卷-世家28-忠烈王1-02-07-1276
以淸州凋弊權罷判官.

#高麗史28卷-世家28-忠烈王1-02-08-1276
壬辰王及公主與達魯花赤觀獵于猫串.

#高麗史28卷-世家28-忠烈王1-02-09-1276
乙未?都妻享王仍獻良馬.

#高麗史28卷-世家28-忠烈王1-02-10-1276
二月丙申朔宴?都妻于內殿.

#高麗史28卷-世家28-忠烈王1-02-11-1276
壬寅兪千遇還自元前所進處女只留崔甸崔之守女餘皆放還.

#高麗史28卷-世家28-忠烈王1-02-12-1276
乙巳閱樂於宮門王與公主觀之賜銀布.

#高麗史28卷-世家28-忠烈王1-02-13-1276
丁未王與公主幸本闕.

#高麗史28卷-世家28-忠烈王1-02-14-1276
己酉燃燈王如奉恩寺士女塡巷相慶曰: “豈謂今日復見昇平舊儀?”

#高麗史28卷-世家28-忠烈王1-02-15-1276
三月己巳?都享王.

#高麗史28卷-世家28-忠烈王1-02-16-1276
辛未飯僧二千于毬庭.

#高麗史28卷-世家28-忠烈王1-02-17-1276
遣中郞將張得精如元獻鐵.

#高麗史28卷-世家28-忠烈王1-02-18-1276
甲戌幸賢聖寺.

#高麗史28卷-世家28-忠烈王1-02-19-1276
遣郞將李仁如元請行宮料且齎銀換?.

#高麗史28卷-世家28-忠烈王1-02-20-1276
丁丑雨雪. 赦曰: “予以否德嗣守丕基于今三年將與公主朝于天子而天譴屢彰敢不?兢? 欲消災變當布殊恩不忠不孝外二罪以下咸赦除之.”

#高麗史28卷-世家28-忠烈王1-02-21-1276
戊寅王及公主幸昇天府觀潮.

#高麗史28卷-世家28-忠烈王1-02-22-1276
己卯以鷹坊人倚勢虐民遣中郞將元卿等于諸道*?{糾}治.

#高麗史28卷-世家28-忠烈王1-02-23-1276
甲申達魯花赤詰之曰: “稱宣旨稱朕稱赦何僭也?” 王使僉議中贊金方慶左承宣朴恒解之曰: “非敢僭也但循祖宗相傳之舊耳敢不改焉?” 於是改宣旨曰王旨朕曰孤赦曰宥奏曰呈.

#高麗史28卷-世家28-忠烈王1-02-24-1276
庚寅幸康安殿設藏經道場.

#高麗史28卷-世家28-忠烈王1-02-25-1276
閏月丁酉元遣林惟幹及回回阿室迷里來採珠于耽羅.

#高麗史28卷-世家28-忠烈王1-02-26-1276
庚子?店一千餘戶災.

#高麗史28卷-世家28-忠烈王1-02-27-1276
甲辰設三界大醮于康安殿.

#高麗史28卷-世家28-忠烈王1-02-28-1276
辛亥王與公主觀獵于天壽寺南郊.

#高麗史28卷-世家28-忠烈王1-02-29-1276
癸丑元以前所進禿魯花謂非衣冠之?皆遣還.

#高麗史28卷-世家28-忠烈王1-02-30-1276
乙卯雨雹于寧越縣大如鵠卵鳥雀中者皆死.

#高麗史28卷-世家28-忠烈王1-02-31-1276
庚申命有司行夏享于宗廟王將以四月四日朝京師故卜此日用之.

#高麗史28卷-世家28-忠烈王1-02-32-1276
甲子元遣楊仲信齎幣帛來爲歸附軍五百人聘妻王遣寡婦處女推考別監正郞金應文等五人於諸道先是慶尙道屯邊官軍頭目申中書省曰: “高麗人無時乘驛致其疲弱設有他變恐不及時.” 中書省移牒禁之始立?子色應文等各受鋪馬?子以行.

#高麗史28卷-世家28-忠烈王1-02-33-1276
夏四月庚午置歸化部曲蘇復別監.

#高麗史28卷-世家28-忠烈王1-02-34-1276
辛未雩.

#高麗史28卷-世家28-忠烈王1-02-35-1276
癸酉王及公主幸都羅山.

#高麗史28卷-世家28-忠烈王1-02-36-1276
耽羅星主來朝命序四品之下.

#高麗史28卷-世家28-忠烈王1-02-37-1276
丙子元?歸附軍輟其半以歸於是追還金應文等.

#高麗史28卷-世家28-忠烈王1-02-38-1276
五月丁酉知僉議府事致仕張鎰卒.

#高麗史28卷-世家28-忠烈王1-02-39-1276
乙巳王與公主幸本闕設仁王道場.

#高麗史28卷-世家28-忠烈王1-02-40-1276
將軍高天伯自元還帝?停親朝.

#高麗史28卷-世家28-忠烈王1-02-41-1276
壬戌王與公主如興王寺.

#高麗史28卷-世家28-忠烈王1-02-42-1276
六月乙丑王如奉恩寺.

#高麗史28卷-世家28-忠烈王1-02-43-1276
丙寅遣大將軍尹秀中郞將朴義如元獻?.

#高麗史28卷-世家28-忠烈王1-02-44-1276
丁卯王與公主幸竹坂宮相新宮基地.

#高麗史28卷-世家28-忠烈王1-02-45-1276
壬申林惟幹採珠耽羅不得乃取民所藏百餘枚還元.

#高麗史28卷-世家28-忠烈王1-02-46-1276
元賜絆?于合浦軍*?{馱}用驛馬百四十三匹.

#高麗史28卷-世家28-忠烈王1-02-47-1276
壬午禱雨于諸寺.

#高麗史28卷-世家28-忠烈王1-02-48-1276
丙戌遷景靈殿仁宗眞于靈通寺?元宗眞于景靈殿.

#高麗史28卷-世家28-忠烈王1-02-49-1276
丁亥密直副使崔文本卒.

#高麗史28卷-世家28-忠烈王1-02-50-1276
辛卯雨.

#高麗史28卷-世家28-忠烈王1-02-51-1276
壬辰?文學事兪千遇卒.

#高麗史28卷-世家28-忠烈王1-02-52-1276
秋七月乙未?元宗于宗廟以平章事李世材蔡楨配享.

#高麗史28卷-世家28-忠烈王1-02-53-1276
丙申以柳璥爲僉議侍郞贊成事監修國史判版?司事李汾禧知密直司事.

#高麗史28卷-世家28-忠烈王1-02-54-1276
丁酉將軍車信自元還帝賜王重錦七十匹.

#高麗史28卷-世家28-忠烈王1-02-55-1276
元遣王延生推刷耽羅人物. 延生司徒禎庶子也珍島之敗沒入元.

#高麗史28卷-世家28-忠烈王1-02-56-1276
戊戌都兵馬使言: “禿魯花子弟至京師請托而還者請皆免官追徵盤纏銀紵國?馬.” 王許之除免官.

#高麗史28卷-世家28-忠烈王1-02-57-1276
丙午元遣使來採金.

#高麗史28卷-世家28-忠烈王1-02-58-1276
癸丑遣大將軍印公秀及達魯花赤採金于洪州只得二錢.

#高麗史28卷-世家28-忠烈王1-02-59-1276
遣中贊金方慶直史館文璉如元賀聖節王上書中書省一曰: “達魯花赤經歷張國綱明敏淸平百姓德之瓜期已滿乞令留任.” 一曰: “小邦秤制異於上國前者蒙賜一十六斤秤一連十斤半等子一槃三斤二兩等子一介用之中外未可周遍乞更賜秤子等子各五百.”

#高麗史28卷-世家28-忠烈王1-02-60-1276
甲寅元使問達魯花赤石抹天衢所犯不服囚之王遣朴球請之乃釋.

#高麗史28卷-世家28-忠烈王1-02-61-1276
八月甲子都兵馬使請降號賊鄕尙州淸州海陽珍島等州且從賊入耽羅者禁錮王只許禁錮.

#高麗史28卷-世家28-忠烈王1-02-62-1276
丁卯以將軍崔有?爲人物推考別監伴張國綱往合浦.

#高麗史28卷-世家28-忠烈王1-02-63-1276
庚午命內侍佐郞郭預以六韻詩試世子府侍學公子取李益邦等.

#高麗史28卷-世家28-忠烈王1-02-64-1276
甲戌王與公主獵于德水縣馬堤山王率忽赤鷹坊親御弓箭鷹?縱橫馳?父老見者皆嘆息.

#高麗史28卷-世家28-忠烈王1-02-65-1276
己卯王獵于昌樂院.

#高麗史28卷-世家28-忠烈王1-02-66-1276
癸未以左司議大夫李仁成爲選軍別監.

#高麗史28卷-世家28-忠烈王1-02-67-1276
元遣鷹坊迷刺里等七人來王賜宅及奴婢.

#高麗史28卷-世家28-忠烈王1-02-68-1276
丁亥飯僧千四百于毬庭王及公主親臨侑飯僧宗悟陞座說法王賜宗悟銀甁十五.

#高麗史28卷-世家28-忠烈王1-02-69-1276
元遣塔刺赤爲耽羅達魯花赤以馬百六十匹來牧.

#高麗史28卷-世家28-忠烈王1-02-70-1276
己丑東寧府千戶韓愼來刷人物.

#高麗史28卷-世家28-忠烈王1-02-71-1276
九月壬辰王與公主幸王輪寺.

#高麗史28卷-世家28-忠烈王1-02-72-1276
甲午幸本闕設藏經道場.

#高麗史28卷-世家28-忠烈王1-02-73-1276
辛丑王與公主獵于馬堤山.

#高麗史28卷-世家28-忠烈王1-02-74-1276
甲辰復葬世祖梓宮于昌陵太祖梓宮于顯陵.

#高麗史28卷-世家28-忠烈王1-02-75-1276
丁未謁顯陵.

#高麗史28卷-世家28-忠烈王1-02-76-1276
戊午遣諸道巡撫使.

#高麗史28卷-世家28-忠烈王1-02-77-1276
己未達魯花赤享王.

#高麗史28卷-世家28-忠烈王1-02-78-1276
庚申元以平定江淮遣不花來詔赦天下.

#高麗史28卷-世家28-忠烈王1-02-79-1276
冬十月壬戌朔賜李益邦等及第.

#高麗史28卷-世家28-忠烈王1-02-80-1276
癸亥親醮于康安殿.

#高麗史28卷-世家28-忠烈王1-02-81-1276
甲子元遣忽刺?命王及公主以明年五月入朝又移放羅州馬於珍島又罷合浦鎭邊所梢工水手又令西海道歸附軍自耕而食.

#高麗史28卷-世家28-忠烈王1-02-82-1276
乙丑太白晝見.

#高麗史28卷-世家28-忠烈王1-02-83-1276
戊辰金方慶受虎頭金牌仍齎詔書還王出城以迎.

#高麗史28卷-世家28-忠烈王1-02-84-1276
己巳謁昭陵.

#高麗史28卷-世家28-忠烈王1-02-85-1276
乙亥親?于*大廟上謚冊.

#高麗史28卷-世家28-忠烈王1-02-86-1276
丙子郞將鄭福均還自元帝賜*枰{秤}子三百.

#高麗史28卷-世家28-忠烈王1-02-87-1276
戊寅敎曰: “先代君王旣行?禮必肆大恩近以天子之詔已赦一切罪犯然其後有犯者皆可除之國內山川神祇宜加德號.”

#高麗史28卷-世家28-忠烈王1-02-88-1276
甲申王獵于赤田之南.

#高麗史28卷-世家28-忠烈王1-02-89-1276
庚寅遣譯者如元獻日本栗初趙良弼得日本栗種于義安縣至是結實.

#高麗史28卷-世家28-忠烈王1-02-90-1276
十一月甲辰設八關會幸儀鳳樓行般若道場.

#高麗史28卷-世家28-忠烈王1-02-91-1276
乙巳地震聲如雷.

#高麗史28卷-世家28-忠烈王1-02-92-1276
戊申中郞將康之邵還自元之邵以推刷人物如元不得而還.

#高麗史28卷-世家28-忠烈王1-02-93-1276
癸丑遣中禁指諭金富允如元進黃漆且請明年入朝鋪馬及草料.

#高麗史28卷-世家28-忠烈王1-02-94-1276
南京司錄李益邦齎八關賀箋來有人以私憾因內竪?之王遣螺匠鎖頸以來.

#高麗史28卷-世家28-忠烈王1-02-95-1276
甲寅知僉議府事鄭子璵卒.

#高麗史28卷-世家28-忠烈王1-02-96-1276
丙辰達魯花赤張榜: “國人軍士外禁持弓箭兵器.”

#高麗史28卷-世家28-忠烈王1-02-97-1276
遣判秘書寺事朱悅將軍兪洪愼如元賀正.

#高麗史28卷-世家28-忠烈王1-02-98-1276
十二月壬戌傳旨宰樞曰: “近者星文屢變寡人思欲修德?災卿等各言時政得失無有所諱.” 宰樞以十二事上書秘而不發.

#高麗史28卷-世家28-忠烈王1-02-99-1276
丙子夜有人投匿名書誣告: “貞和宮主呪咀公主. 又齊安公淑金方慶等四十三人謀不*?{軌}.” 於是囚貞和宮主及淑方慶等柳璥涕泣力諫公主感悟皆釋之.

#高麗史28卷-世家28-忠烈王1-02-100-1276
甲申遣將軍高天伯及忽刺?如元上表曰: “巫蠱之言鼓虛而起聖明之鑑燭實可知今者達魯花赤持匿名書來示言有四十餘人聚謀復入江華若其所言誠或有據固宜當面而露告何乃匿名以陰投? 此必有憾於國有怨於人妄飾而爲之者耳所錄四十人中有身沒已過五年者則其誣妄可驗也乞降明斷自今匿名書悉令勿論.”

#高麗史28卷-世家28-忠烈王1-02-101-1276
是歲發諸道丁夫伐木交州道界輸之京城凍?多死

#高麗史28卷-世家28-忠烈王1-03-01-1277
○(丁丑)三年春正月辛卯朔放朝賀.

#高麗史28卷-世家28-忠烈王1-03-02-1277
甲午以金方慶爲世子師; 柳璥爲傅; 元傅爲保; 金坵爲貳師; 許珙洪祿?李汾禧韓康爲調護; 張暐知詹事府事; 任翊薛恭儉爲左右贊德; 李信孫宋?爲左右庶尹; 其餘宮官皆置之.

#高麗史28卷-世家28-忠烈王1-03-03-1277
丙申以朴恒爲密直副使.

#高麗史28卷-世家28-忠烈王1-03-04-1277
壬寅冊子?爲王世子.

#高麗史28卷-世家28-忠烈王1-03-05-1277
甲辰以王將入朝預設燃燈.

#高麗史28卷-世家28-忠烈王1-03-06-1277
甲寅元樞密院牒達魯花赤禁國人持弓矢盖信匿名書也.

#高麗史28卷-世家28-忠烈王1-03-07-1277
二月庚申朔親醮于本闕.

#高麗史28卷-世家28-忠烈王1-03-08-1277
壬戌達魯花赤石抹天衢言於王曰: “王何?賢士而親無賴之人?” 王?然.

#高麗史28卷-世家28-忠烈王1-03-09-1277
丁卯遣張舜龍如元上書中書省曰: “今蒙省牒: ‘樞密院奏奉聖旨令茶丘前去高麗與?都一同勾當者征日本還家三千軍也.’ 敎去者本院照得: ‘站軍二百名還家屯田軍三千名幷闊端赤依先往日本時數目應副米糧草料承此照得.’ 小邦自至元七年以來征討珍島耽羅日本大軍粮餉悉於百姓科收爾後見在合浦鎭邊軍耽羅防護軍?白州歸附軍幷闊端赤一年都支人糧一萬八千六百二十九石二斗馬牛料三萬二千九百五十二石六斗皆以漢斗計亦於百姓科收今者所遣屯田軍三千二百幷闊端赤等糧料更於何處索之? 曾於至元七年奉聖旨應副屯田軍二千人牛隻農器糧種今經數年必有所儲請以經略司見收子粒支應又馬郞中所蓄兵糧竊恐年深漕爛不中食用照得至元十一年省牒?州合浦軍馬糧料合於馬郞中所蓄兵糧內補支今此軍馬糧料亦請將兵糧米*?{支}應令小邦殘民免致重困又奉牒歸附軍合用牛具擬於小邦和買不許買直照得至元十三年歸附軍回還者其求到妻室匹絹分付達魯花赤收管請於內撥取依至元九年種田軍牛具買直每頭絹四匹舊例和買.”

#高麗史28卷-世家28-忠烈王1-03-10-1277
己巳僉議府言: “公主怯怜口及內僚廣占良田標以山川多受賜牌不納租稅請還賜牌.” 不聽.

#高麗史28卷-世家28-忠烈王1-03-11-1277
癸酉朱悅還自元言丞相哈伯謂悅曰: “急難相助親戚之意也今北鄙有驚宜令金方慶之子?將兵出境以聽指揮.”

#高麗史28卷-世家28-忠烈王1-03-12-1277
甲戌王輪寺丈六塑像成王與公主親設法會.

#高麗史28卷-世家28-忠烈王1-03-13-1277
乙亥中郞將盧英還自元. 洪茶丘引兵將入我境帝召還又?還歸附軍五百人擧國皆喜.

#高麗史28卷-世家28-忠烈王1-03-14-1277
三月庚子大府火延燒民家八百餘戶.

#高麗史28卷-世家28-忠烈王1-03-15-1277
甲寅遣將軍趙仁規如元請入朝.

#高麗史28卷-世家28-忠烈王1-03-16-1277
乙卯遣親從將軍金子廷押送防守軍于耽羅子廷本內僚林衍之殺金俊與其謀以功許通內僚出使自子廷始.

#高麗史28卷-世家28-忠烈王1-03-17-1277
耽羅大饑民有闔戶而死者遣崔碩巡視.

#高麗史28卷-世家28-忠烈王1-03-18-1277
丁巳元流盜賊四十人于德州.

#高麗史28卷-世家28-忠烈王1-03-19-1277
夏四月癸亥?于*大廟.

#高麗史28卷-世家28-忠烈王1-03-20-1277
丁卯元遣劉弘忽奴來王命李藏茂偕往忠州鑄環刀一千.

#高麗史28卷-世家28-忠烈王1-03-21-1277
壬申宰樞以全羅道王旨別監權宏割民媚權貴劾罷之宏托內僚復職.

#高麗史28卷-世家28-忠烈王1-03-22-1277
丙子王以將入朝又公主將免身宥二罪以下停修宮闕監察司啓曰: “二罪原免非先王之制請收成命.” 從之.

#高麗史28卷-世家28-忠烈王1-03-23-1277
庚辰太白晝見.

#高麗史28卷-世家28-忠烈王1-03-24-1277
遣將軍張舜龍如元請助征北鄙表曰: “竊見小邦西路軍悉令旋返未?何故又聞摘撥北京路軍上去因念小邦之人唯閑??未熟弓刀?得請於睿聰可使充於近衛故選不多之旅欲明無貳之衷.” 又上表曰: “近者帥府奉樞密院箚以三別抄軍所掠人口各還本地令朴忙古?三別抄軍千戶劉景昌充摠把切念於至元八年小國奉聖旨還都時三別抄驅掠國人逃往珍島敢逆官軍轉入耽羅盡力拒命其罪實深置之生地聖恩已大豈可復齒平民其人口旣曾付臣招刷充軍朴忙古?等係是別的軍官不可兼令管領乞依元奉聖旨仍許臣將三別抄充軍役使又至元十三年有人告金産小國臣與達魯花赤差官淘澄得金樣二錢二分進獻也?古官人奏奉聖旨: ‘這裏金子無急用公主國王?每用者.’ 又准省牒曰: ‘將每年所得金子數目回示.’ 卽與達魯花赤差官前去洪州等處淘金計七十日用夫工一萬一千四百四十六名?得金七兩九分乞依也?古奏傳聖旨施行又今年四月小邦碁手曹允通奉聖旨採堀人參切照人參唯産於東北界其餘地面罕有之允通擅令各道州縣就産處採堀輸納臣請隨所産處?時採納乞令允通勿得擅便作耗.”

#高麗史28卷-世家28-忠烈王1-03-25-1277
流人物推考都監錄事裴悅朴?于海島各道州郡吏民來匿京城付勢避役悅?承宰樞牒推勘勒還有鄭伯芝者匿西林縣婢二口托以在齊安公第悅?推之急齊安公始知伯芝欺己卽令出二婢付諸都監都監卽使驛吏遞送西林伯芝乃以二婢屬于元成殿織室司司牒都監召還二婢行已遠不能卽至. 伯芝?悅?不從王旨. 王怒流之.

#高麗史28卷-世家28-忠烈王1-03-26-1277
丙戌太白晝見.

#高麗史28卷-世家28-忠烈王1-03-27-1277
五月壬辰遣僧六然于江華燔琉璃瓦其法多用黃丹乃取廣州義安土燒作之品色愈於南商所賣者.

#高麗史28卷-世家28-忠烈王1-03-28-1277
丁酉王如興王寺還登籍田南峯邀達魯花赤觀獵.

#高麗史28卷-世家28-忠烈王1-03-29-1277
戊戌元流罪人三十三人于耽羅.

#高麗史28卷-世家28-忠烈王1-03-30-1277
庚子親設消?道場于康安殿.

#高麗史28卷-世家28-忠烈王1-03-31-1277
壬寅命監修國史柳璥修國史元傅同修國史金坵修高宗實錄.

#高麗史28卷-世家28-忠烈王1-03-32-1277
辛亥禁官私松?. 每暑月宮闕都監作松棚於寢殿例賜銀甁二王曰: “禁官私松棚而我獨爲之可乎?” 改以編茅時人語曰: “都監員失二銀甁矣.”

#高麗史28卷-世家28-忠烈王1-03-33-1277
甲寅張舜龍還自元中書省奉聖旨牒云: “脫歡八都兒殺退百姓已安爾軍不須來” 又牒云: “洪州等處淘金功役權時停罷俟農隙依元牒施行.”

#高麗史28卷-世家28-忠烈王1-03-34-1277
六月庚申遣將軍車信如元獻虎皮.

#高麗史28卷-世家28-忠烈王1-03-35-1277
以將軍安迪材爲合浦防護使.

#高麗史28卷-世家28-忠烈王1-03-36-1277
乙酉以?都子琪守司空琪娶安平公女比宗室例授是職且不姓而名.

#高麗史28卷-世家28-忠烈王1-03-37-1277
秋七月庚寅造成都監令諸王宰樞至各領軍人出丁夫有差輸材于山闕一日役者徵米一石.

#高麗史28卷-世家28-忠烈王1-03-38-1277
甲午以公主之行恐人壓見命撤路傍家樓.

#高麗史28卷-世家28-忠烈王1-03-39-1277
丙申有旨曰: “民屬鷹坊者二百五戶其除一百二戶.” 時齊民苦於徵*?{斂}爭屬鷹坊莫記其數而云二百五戶者妄也除一百二戶如九牛去一毛耳鷹坊猶*?{斂}銀紵韋布於其人私自分之時人語曰: “飼鷹非肉銀布滿腹.”

#高麗史28卷-世家28-忠烈王1-03-40-1277
觀候署言: “謹按道詵密記稀山爲高樓多山爲平屋多山爲陽稀山爲陰高樓爲陽平屋爲陰我國多山若作高屋必招衰損故太祖以來非惟闕內不高其屋至於民家悉皆禁之今聞造成都監用上國規模欲作層樓高屋是則不述道詵之言不遵太祖之制者也天地剛柔之德不備室家唱隨之道不和將有不測之?可不愼乎? 昔晉獻公欲作九層之臺荀息累十二博碁更累九?子其上以諫曰: ‘一失社稷危於此也.’ 遂壞其臺惟殿下察之.” 王納其言. 是日王暴得疾甚劇宰樞請停營繕縱鷹?公主許之王避病于金方慶第.

#高麗史28卷-世家28-忠烈王1-03-41-1277
丙午移御正因寺疾稍愈.

#高麗史28卷-世家28-忠烈王1-03-42-1277
丁未遣密直副使朴恒如元賀聖節上書中書省曰: “小邦舊例世子襲爵必改名臣之今名未穩曾以申請未蒙明降伏望善奏.” 又請以馬郞中兵糧給耽羅合浦屯守軍又請罷鑄劒採金貢*參{蔘}.

#高麗史28卷-世家28-忠烈王1-03-43-1277
庚戌設消災道場于康安殿.

#高麗史28卷-世家28-忠烈王1-03-44-1277
王捨宮爲旻天寺將上額百官皆不欲裴挺阿旨揭額人皆非之.

#高麗史28卷-世家28-忠烈王1-03-45-1277
甲寅移御于承德府又移金?第.

#高麗史28卷-世家28-忠烈王1-03-46-1277
丙辰內?梁善大守莊等告: “慶昌宮主與其子順安公琮謀令盲僧終同呪咀.” 上命中贊金方慶訊之不服.

#高麗史28卷-世家28-忠烈王1-03-47-1277
八月丁卯遣趙仁規印侯如元進?子且表奏琮呪咀事略曰: “人而揚醜于家雖有?德親或作?於己能無怨心?承允許之明綸請從謫居而自艾.”

#高麗史28卷-世家28-忠烈王1-03-48-1277
庚午有旨燃燈自明年復用正月十五日.

#高麗史28卷-世家28-忠烈王1-03-49-1277
庚辰元流罪人四十于耽羅.

#高麗史28卷-世家28-忠烈王1-03-50-1277
九月己丑王與公主觀水?.

#高麗史28卷-世家28-忠烈王1-03-51-1277
辛丑王與公主觀獵于馬堤山.

#高麗史28卷-世家28-忠烈王1-03-52-1277
壬寅趙仁規印侯還自元. 廢慶昌宮主爲庶人流琮及終同于海島.

#高麗史28卷-世家28-忠烈王1-03-53-1277
癸卯地震.

#高麗史28卷-世家28-忠烈王1-03-54-1277
丁未還宮.

#高麗史28卷-世家28-忠烈王1-03-55-1277
庚戌王與公主幸普濟寺飯僧.

#高麗史28卷-世家28-忠烈王1-03-56-1277
冬十月丙辰朔日食.

#高麗史28卷-世家28-忠烈王1-03-57-1277
戊午以金伯均爲慶尙道指揮使.

#高麗史28卷-世家28-忠烈王1-03-58-1277
己未王與公主幸王輪寺.

#高麗史28卷-世家28-忠烈王1-03-59-1277
甲戌耽羅達魯花赤塔刺赤如元.

#高麗史28卷-世家28-忠烈王1-03-60-1277
乙酉元遣郞哥?來賜?.

#高麗史28卷-世家28-忠烈王1-03-61-1277
十一月乙未密直副使李穎卒.

#高麗史28卷-世家28-忠烈王1-03-62-1277
丁酉移御本闕.

#高麗史28卷-世家28-忠烈王1-03-63-1277
遣國子祭酒金?郞將尹萬庇如元賀正.

#高麗史28卷-世家28-忠烈王1-03-64-1277
全羅道按廉副使禹天錫秩滿將還至全州封四?屬所信吏曰: “文簿也付漕船以送.” 州守宋?發視之於文簿中雜置紬紵?還之.

#高麗史28卷-世家28-忠烈王1-03-65-1277
壬寅王與公主移御李貞家.

#高麗史28卷-世家28-忠烈王1-03-66-1277
壬子還御本*關{闕}.

#高麗史28卷-世家28-忠烈王1-03-67-1277
甲寅以慶尙道饑?租稅.

#高麗史28卷-世家28-忠烈王1-03-68-1277
十二月丙辰流南京副使崔資壽司錄李益邦于海島.

#高麗史28卷-世家28-忠烈王1-03-69-1277
元遣捉虎使禿哥等十八人以馬三十匹狗百三十來.

#高麗史28卷-世家28-忠烈王1-03-70-1277
丙寅移御沙坂宮.

#高麗史28卷-世家28-忠烈王1-03-71-1277
丁卯前大將軍韋得儒中郞將盧進義金福大等誣告金方慶謀叛命贊成事柳璥元傅知密直事李汾禧韓康承旨李?與?都天衢雜問王知其誣妄釋之.

#高麗史28卷-世家28-忠烈王1-03-72-1277
是歲前軍器注簿洪宗老欲貰其子仁伯罪說達魯花赤以謂多識産金處於是遣國學直講崔*양率宗老採金于洪州稷山旌善役民一萬一千四百四十六名七十日?得七兩九分.

#高麗史28卷-世家28-忠烈王1-04-01-1278
○(戊寅)四年春正月己亥燃燈王如奉恩寺除伎樂.

#高麗史28卷-世家28-忠烈王1-04-02-1278
壬寅王如奉恩寺與?都茶丘鞫方慶及其子?.

#高麗史28卷-世家28-忠烈王1-04-03-1278
辛亥?知政事朴松庇卒.

#高麗史28卷-世家28-忠烈王1-04-04-1278
壬子郞將李仁齎頒曆詔還自元. 王出迎于城外.

#高麗史28卷-世家28-忠烈王1-04-05-1278
二月丙辰王會?都茶丘于興國寺鞫方慶不服流方慶于大靑島?于白翎島.

#高麗史28卷-世家28-忠烈王1-04-06-1278
庚申親醮于本闕.

#高麗史28卷-世家28-忠烈王1-04-07-1278
癸亥遣將軍印侯如元奏流方慶.

#高麗史28卷-世家28-忠烈王1-04-08-1278
丁卯以柳璥判典理司事; 金坵?文學事; 康守衡知僉議府事; 許珙判密直司事; 李汾禧爲密直司使; 韓康洪子藩知密直司事; 朴恒同知密直司事; 奇洪碩張暐爲密直副使. 又以韋得儒爲上將軍盧進義爲將軍茶丘請之也.

#高麗史28卷-世家28-忠烈王1-04-09-1278
庚午耽羅達魯花赤塔刺赤還自元帝賜王海東靑.

#高麗史28卷-世家28-忠烈王1-04-10-1278
壬申遣大府少尹趙瑜等于東寧府推刷人物.

#高麗史28卷-世家28-忠烈王1-04-11-1278
癸酉以慶尙道軍料別監劉鉉忠淸道王旨使用別監黃守命全羅道按廉使李洪儀皆爲其道勸農別監.

#高麗史28卷-世家28-忠烈王1-04-12-1278
丙子令境內皆服上國依冠.

#高麗史28卷-世家28-忠烈王1-04-13-1278
己卯元遣闊闊?等來頒詔.

#高麗史28卷-世家28-忠烈王1-04-14-1278
癸未令諸王至權務*?{斂}奐鐵粧忽奴所鑄環刀.

#高麗史28卷-世家28-忠烈王1-04-15-1278
三月丁亥太白晝見.

#高麗史28卷-世家28-忠烈王1-04-16-1278
壬辰以?元者皆籍叛入江華故命罷船兵.

#高麗史28卷-世家28-忠烈王1-04-17-1278
甲午印侯還自元帝召還洪茶丘又命王入朝.

#高麗史28卷-世家28-忠烈王1-04-18-1278
戊戌有旨以安東京山府管內郡縣貢賦除大府迎送小府等庫所納外皆輸于元成殿.

#高麗史28卷-世家28-忠烈王1-04-19-1278
復置淸州判官及唐城監務.

#高麗史28卷-世家28-忠烈王1-04-20-1278
韋得儒盧進義言於茶丘曰: “國家談禪法會所以咀上國.” 茶丘遣人報中書省.

#高麗史28卷-世家28-忠烈王1-04-21-1278
己亥遣將軍張舜龍中郞將白?如元告以入朝王嘗謂大臣曰: “朝覲諸侯享上之儀歸寧女子事親之禮.” 遣使. 請與公主入朝以鋪馬七十匹將行術家告以陰陽拘忌王疑而止及得儒進義告變方悔之命有司促裝各道國?馬未至令州郡事審官先納馬馬價?貴.

#高麗史28卷-世家28-忠烈王1-04-22-1278
夏四月甲寅朔王及公主世子如元元傅李汾禧朴恒宋?康允紹等從行.

#高麗史28卷-世家28-忠烈王1-04-23-1278
己未郞舍以無功有世累者多拜官不署告身王屢命署之不從王怒命忽赤崔崇逮司議大夫白文節.

#高麗史28卷-世家28-忠烈王1-04-24-1278
壬戌?都茶丘各以馬?王且設祖宴白王曰: “帝問金侍中事在王所奏如何耳.”

#高麗史28卷-世家28-忠烈王1-04-25-1278
乙丑下旨曰: “行宮亭飯務從簡便以扈從人太多其一百九十人令行從都監量給糧料.” 乃以銀布市米于東寧府鳳州屯田千戶朴蒙古大以良馬一匹?駝一頭來見王賜銀幣五斤紵布十匹.

#高麗史28卷-世家28-忠烈王1-04-26-1278
戊辰張舜龍白?還自元謁王於道曰: “茶丘請帝添遣三千軍其二千五百已渡鴨綠江帝允王所奏命罷歸茶丘又請於全羅道置脫脫禾孫帝不允又?金方慶父子得儒進義等從王入朝對辨.”

#高麗史28卷-世家28-忠烈王1-04-27-1278
庚午王次西京謁聖容殿.

#高麗史28卷-世家28-忠烈王1-04-28-1278
己卯次義州時西北諸州皆附東寧府惟義靜麟三州不附吏民相率而迎供億勝於他州.

#高麗史28卷-世家28-忠烈王1-04-29-1278
五月丙戌遼陽摠管達魯花赤等各獻馬于王.

#高麗史28卷-世家28-忠烈王1-04-30-1278
丁亥合浦摠管劉蒙古大妻與其子北歸謁王于道仍獻馬王曰: “摠管軍政淸明百姓稱之不幸而亡今見汝母子益復悲哀.”

#高麗史28卷-世家28-忠烈王1-04-31-1278
元帥?都遣也速塔兒白王曰: “我居王國七年于今未有一善惡則已多惟望王善奏.”

#高麗史28卷-世家28-忠烈王1-04-32-1278
北京同知康守衡來獻馬一匹.

#高麗史28卷-世家28-忠烈王1-04-33-1278
辛卯永寧公?子司空熙及雍來獻馬.

#高麗史28卷-世家28-忠烈王1-04-34-1278
癸巳?都還元.

#高麗史28卷-世家28-忠烈王1-04-35-1278
甲午次崖頭站王摠管獻?駝一頭馬六匹.

#高麗史28卷-世家28-忠烈王1-04-36-1278
丁酉次懿州遼陽懿州二達魯花赤獻馬.

#高麗史28卷-世家28-忠烈王1-04-37-1278
辛丑遣前大將軍尹秀市馬于北京.

#高麗史28卷-世家28-忠烈王1-04-38-1278
壬寅北京達魯花赤康希閔獻馬.

#高麗史28卷-世家28-忠烈王1-04-39-1278
己酉次北京鍋窯館行省右承?魯歡?政張彦澤簽省阿魯丁摠管按察治中等各獻馬.

#高麗史28卷-世家28-忠烈王1-04-40-1278
壬子中書省遣哥塔及開平府達魯花赤將老等來迎.

#高麗史28卷-世家28-忠烈王1-04-41-1278
六月丁巳太白晝見經天.

#高麗史28卷-世家28-忠烈王1-04-42-1278
庚申次香阿樹林蒙密禽獸所居皇后遣二宮嬪來?居人云: “此天子遊獵之地雖親王不得舍而使國王宿焉眷遇可知.”

#高麗史28卷-世家28-忠烈王1-04-43-1278
辛酉帝遣皇子脫歡皇后遣皇女忙哥?公主及阿伊哥赤大王妃來迎于三十里之地且設大穹廬于開平府東門外待之.

#高麗史28卷-世家28-忠烈王1-04-44-1278
己巳王及公主謁帝帝設宴慰之.

#高麗史28卷-世家28-忠烈王1-04-45-1278
丁丑?都奏帝曰: “高麗宰相多占匿民戶免避賦役請禁之.” 又請罷諸領府爲軍帝曰: “汝與國王議奏耶.” 曰: “否” 帝不許. ?都見王議其事王不對?都頗憤?.

#高麗史28卷-世家28-忠烈王1-04-46-1278
戊寅王上書都堂辨方慶事及談禪法會.

#高麗史28卷-世家28-忠烈王1-04-47-1278
庚辰公主誕辰皇后賜塔子袍.

#高麗史28卷-世家28-忠烈王1-04-48-1278
是月?知政事金鍊卒.

#高麗史28卷-世家28-忠烈王1-04-49-1278
秋七月甲申王謁帝奏曰: “向聞車駕北征表請悉索弊賦以助征陛下以遠地不許臣今入朝請躬備戎行以報聖德.” 帝笑曰: “北方人以左計撓邊今已奔潰矣.” 王又奏曰: “日本一島夷耳恃險不庭敢抗王師臣自念無以報德願更造船積穀聲罪致討蔑不濟矣.” 帝曰: “王歸與宰相熟計遣人奏之.” 又奏曰: “*陞{陛}下降以公主撫以聖恩小邦之民方有聊生之望然茶丘在焉臣之爲國不亦難哉如茶丘者只宜理會軍事至於國家之事皆欲擅斷其置達魯花赤於南方亦非臣所知也上國必欲置軍於小邦寧以?*?{??}漢兒軍無論多小而遣之如茶丘之軍惟望召還.” 帝曰: “此易事耳.” 有*閒曰: “惟堯舜禹湯能行帝王之道其後君弱臣强衣食皆請於臣昔有一君嗜羊肉其臣與之則食不與則不得食宋度宗在此幼兒之父也賈似道擅權使度宗出其愛妾不得已從之安有君而畏臣去其寵妾哉王之父王何不免林衍擅立耶? 朕聞王亦信宰相之誘如此而能治國則固善其如不能可不愧乎?” 對曰: “茶丘之妄言也.” 帝曰: “非惟茶丘人多言之汝可與宰相擇所以善持國者商量而行.” 王奏曰: “今姦人以金方慶爲謀叛告於?都?都引兵入王京執而訊之無他唯東征將士有不納軍器於官者奪其職而杖之方慶雖無叛狀時爲*?{?}宰不納軍器者不加檢擧罪其?慢流于海島然此乃有憾者所讒也後有若此不法者臣請罪之.” 帝曰: “汝其識哉.” 謂諸官人曰: “可?召茶丘還.” 又問: “?都何如?” 對曰: “?都?*?{??}人也可則可矣使茶丘在則與高麗軍*妾{妄}?是非雖?都不能不信望令茶丘與高麗軍皆還于朝以?*?{??}漢兒軍代之.” 帝曰: “可” 王語哈伯平章曰: “王京達魯花赤秩滿而郞哥?嘗往來小邦若以爲代可使如耳目也.” 哈伯以奏帝曰: “安用達魯花赤爲抑郞哥???人也?” 因問康守衡曰: “高麗服色何如?” 對曰: “服??衣帽至迎詔賀節等時以高麗服將事.” 帝曰: “人謂朕禁高麗服豈其然乎? 汝國之禮何遽廢哉?”

#高麗史28卷-世家28-忠烈王1-04-50-1278
乙酉王在元哈伯平章謂康守衡趙仁規曰: “昨有?其議可以安集百姓者來奏.” 王遂命宰樞與三品以上議之皆曰: “上下皆撤處干委以賦役可也.” 處干耕人之田歸租其主庸調於官卽佃戶也時權貴多聚民謂之處干以逋三稅其弊尤重守衡曰: “必以點戶奏.”

#高麗史28卷-世家28-忠烈王1-04-51-1278
丁亥帝賜宴于內兀朶.

#高麗史28卷-世家28-忠烈王1-04-52-1278
中書省令具錄本國累朝事跡及臣服日月與帝登極已來使介名目國王親朝年月以呈因國史院報也.

#高麗史28卷-世家28-忠烈王1-04-53-1278
己丑王進?子于帝及東宮.

#高麗史28卷-世家28-忠烈王1-04-54-1278
壬辰王與公主赴宴于外兀朶.

#高麗史28卷-世家28-忠烈王1-04-55-1278
王上書中書省曰: “小邦姦?之人欲釋宿憾飾辭妄告或投匿名文至謂之謀叛管軍官達魯花赤因而?問騷擾一國今後如有似前告訴者請自窮究事由申覆上司無令官軍驚動百姓又有惡人謀撓國家每以遷都江華籍口騰辭請使種田軍入處江華以塞讒言之路東征元帥府於全羅道擅置脫脫禾孫又申覆上司云: ‘高麗人多乘無箚子鋪馬亂行走遞又有乘駕船隻成隊往還恐發事端爲此差官領軍四百充脫脫禾孫勾當.’ 然小邦曾奉省旨國內往來之人許國王自給箚子自是來往使介必給箚子安有無箚子而亂行走遞者耶? 小邦自來例以水路轉漕王京此外只是釣漁之人安有乘舟成隊往來者耶? 帥府舞辭申覆不待明降差脫脫禾孫領四百軍前去又有耽羅達魯花赤於羅州海南地面擅置站赤是何?例? 伏望善奏明降東寧府元是小邦祖宗京都崔坦等非其鄕貫奪而處之祖宗祠宇祭享皆廢伏望還其尺土?修孝祠曾奉聖旨己未年已來驅掠人許令放還年前又有省旨北京東京路東寧府庚午年已來逃誘擄掠之人亦令推刷還之目今還者未見一二伏望更令推刷其有累世居住不便移徙者於東京路地圓聚以充公主行李?養之役耽羅珍島攻破時官軍所虜其有逃閃者則推刷爲然矣攻破之後齒役平民者妄稱虜獲據充驅役甚是難便望行禁止小邦道里遼遠事有要急必馳驛以聞然請箚子於達魯花赤然後得遣或致遲誤望依諸駙馬列亦許自給箚子西海道內谷州遂安兩城往年投拜搭察兒大王大王使吉里?來點民戶尋蒙省旨云: ‘諸王投下不得一面收拾民戶?高麗附屬國土不合收拾.’ 今崔坦等逐去本國差遣官員擅自管領若聽取坦等一面?辭似不合理西海道殷栗縣不曾投拜崔坦坦等妄稱投拜爭一十七戶已受省旨復屬本國今年三月復爭如前於一十七戶內又令餘人圓聚影占管領是何體例? 小邦諸島雖多皆與陸地不遠上司所遣罪人已難安置?今耽羅地元放罪囚幷使移置非惟置之無地朝夕恐生他變其耽羅元放罪徒乞令依前住坐仍使官軍監守據本國官司告狀有男名大貞者於五月十四日到巡馬所言今月初四日與注壯男出王京城外日暮將還被兩人驅虜至京北山谷*閒復有六人將驅到童僧二介童男女幷七人馬十二匹牛三頭殺牛喫了從山路而行大貞幸得逃來巡馬差人押大貞追搜路上捉拿一人問得說稱本國鄭喬家奴名達達茶花住坐東京地面與斜米寨鄕老高婁舍百姓兩托也吾那王三郭相古乙馬等六人到王京等處捉獺訖竄伏深谷*閒謀欲驅虜人物牛馬而去其言如此遼陽之人潛行驅虜常常有之未得其*跡今幸捕得達達茶花實是天幸望根究其徒置之重法以戒後來下東京摠管府所虜人物?令還本後有如此?人許令本國治之以法.” 時達魯花赤依蒙古制置巡馬所每夜巡行禁人夜作.

#高麗史28卷-世家28-忠烈王1-04-56-1278
癸巳王與公主上壽于帝翌日又上壽于皇后.

#高麗史28卷-世家28-忠烈王1-04-57-1278
丙申王謁帝帝使樞密副使?刺問官軍騷擾之事?都在側曰: “吾軍所以擾民王如知之今可言矣.” 王曰: “爾麾下因方慶事侵吾兒家執以付汝汝卽杖之吾兒家尙未免?百姓乎? 汝等訴予以不能安集百姓汝之騷擾如是予烏能安集哉?” 謂?刺曰: “予不忍與此輩共處帝賜臣一區地臣率吾民以來盡力於上臣所願也.” ?刺曰: “帝只問官軍騷擾耳王何至如此奏乎?” 帝賜王及公主衣各一襲從臣宰樞至四品各賜金塔子表裏其餘各賜注絲表裏從臣各獻白紵布于公主以謝.

#高麗史28卷-世家28-忠烈王1-04-58-1278
戊戌元使平章哈伯副樞?刺諭王曰: “告金方慶者二人皆死無可對訟朕已知方慶寃抑而赦之又命罷?都茶丘軍種田軍合浦鎭戍軍皆還.” 王將退復召至前曰: “朕不識字?人爾識字精細人其聽朕言成吉思皇帝嘗曰: ‘人苟小有孝心天必知之.’ 爾欲享我將汝一甁酒一石米以來是亦孝也.” 王奏曰: “臣嘗奏請召還茶丘軍不勝惶恐今盡召諸軍還感祝萬壽而已.” 帝曰: “此事何足恐乎? 可恐者有二妄言與違言是也汝善治汝民毋爲諸國後世所笑可也.” 王曰: “諸軍還時恐有驅迫良民者請禁之.” 帝曰: “我旣有言誰敢將汝一民來耶?” 王曰: “願得上所親信??一人爲達魯花赤.” 帝曰: “何必達魯花赤汝自好爲之.” 王曰: “小邦亦請依上國法點戶又請留合浦鎭戍軍以備倭寇.” 帝曰: “何必留之其能無害於汝民乎汝可自用汝國人鎭戍倭寇不足畏也若點戶則可自爲之.” 又曰: “天漸寒馬將瘦及野草未枯可還去.”

#高麗史28卷-世家28-忠烈王1-04-59-1278
辛丑哈伯?刺謂?都曰: “汝軍士有以高麗民稱爲妻黨挾帶而來者汝其不?聖旨乎?” 又謂王曰: “征珍島耽羅時官軍所擄者王亦不爭也.”

#高麗史28卷-世家28-忠烈王1-04-60-1278
壬寅帝賜王海東靑一連駙馬金印鞍馬王飮餞于東宮.

#高麗史28卷-世家28-忠烈王1-04-61-1278
癸卯王辭歸帝使?薛旦安禿丘護送至北京又遣脫脫兒等三官人祖送東門外命金方慶隨王還國皇太子亦遣人餞之皇子脫歡皇女忙哥?皆至諸官人以達達歌舞侑觴王使忽赤能歌者歌感皇恩曲以酬之.

#高麗史28卷-世家28-忠烈王1-04-62-1278
丁未遣金周鼎張舜龍于西海道趙仁規印侯于慶尙道郞將金天固于全羅道分*?{揀}人物命曰: “若諸軍挾帶人物除父母許嫁妻室外餘皆勿與.” 仍屬天固爲內侍舌人爲內侍自天固始.

#高麗史28卷-世家28-忠烈王1-04-63-1278
八月丁巳遣別將李逢如元請歸遂安谷州.

#高麗史28卷-世家28-忠烈王1-04-64-1278
戊午遣承旨宋?賀聖節.

#高麗史28卷-世家28-忠烈王1-04-65-1278
壬戌知申事李?上時務十餘條王覽畢?而擲之又語宰樞曰: “事有可先行者實封以聞.” 對曰: “歸國續議以聞.”

#高麗史28卷-世家28-忠烈王1-04-66-1278
癸亥日中有黑子大如?卵.

#高麗史28卷-世家28-忠烈王1-04-67-1278
甲戌洪茶丘還元謁王于道獻馬.

#高麗史28卷-世家28-忠烈王1-04-68-1278
丁丑王過嘉州寨値雨寨人造梁於河以渡之賜督役百戶銀盤役徒銀一斤.

#高麗史28卷-世家28-忠烈王1-04-69-1278
己卯王至東京忽兒干太子妃獻馬.

#高麗史28卷-世家28-忠烈王1-04-70-1278
辛巳遣將軍朴義如元上都堂書曰: “據本國來文全羅道按廉使報: ‘今春上司所送罪徒分置道內靈岩都披?島十三名乘?逃竄追搜得之寶城郡乃老島二十四名奪行人船逃竄未曾捕得.’ 我在上都嘗言此事本國島子雖多遠陸者少累次所送罪徒已難安置今所移配耽羅罪囚置之何地乞還前所仍使官軍鎭守未蒙明降因今二島罪囚逃竄如此其餘諸島罪人孰不生心伏望善奏以降明斷.”

#高麗史28卷-世家28-忠烈王1-04-71-1278
九月甲申遣吳淑富於東界捕海東靑.

#高麗史28卷-世家28-忠烈王1-04-72-1278
丙戌達魯花赤經歷張國綱還元謁王于道曰: “前者秩滿當還王報上司留之于今七年今達魯花赤元帥及官軍皆還一國之福也.” 國綱處事淸平多所裨益.

#高麗史28卷-世家28-忠烈王1-04-73-1278
戊子王渡鴨綠江齊安公淑帶方公?漢陽公?大將軍孔愉等來謁獻白苧布.

#高麗史28卷-世家28-忠烈王1-04-74-1278
己丑達魯花赤石抹天衢還元謁王請契由冀加褒美以其無一善略其辭.

#高麗史28卷-世家28-忠烈王1-04-75-1278
辛卯王遣譯者校尉崔奇上書中書省曰: “向蒙聖旨令官軍盡還且??都曰: ‘軍人指稱妻家族黨挾帶而來者汝其禁之.’ 今官軍不肯聽信伏望特降明文令本國官司與官軍一同推刷.”

#高麗史28卷-世家28-忠烈王1-04-76-1278
丁酉地震.

#高麗史28卷-世家28-忠烈王1-04-77-1278
廣平公?知密直韓康左承旨薛公儉等八人來謁獻白苧布忽赤三番又獻馬匹.

#高麗史28卷-世家28-忠烈王1-04-78-1278
命日官文昌裕伍允孚等卜地西京爲明年避暑之所.

#高麗史28卷-世家28-忠烈王1-04-79-1278
命贊成事元傅等祀聖容殿東明平壤木覓廟.

#高麗史28卷-世家28-忠烈王1-04-80-1278
辛丑遣郞將趙?錄事李玖如東寧府招刷人物.

#高麗史28卷-世家28-忠烈王1-04-81-1278
將軍朴義還自元中書省牒曰: “耽羅達魯花赤塔刺赤奏留滯耽羅罪囚於高麗險惡島子裏敎入去. ?生聖旨那般者道來兩火兒逃走一拏住一拏不着依在先體例敎耽羅裏入去?生奏呵. 奉聖旨別介險惡島子方便敎存住的他每識者.”

#高麗史28卷-世家28-忠烈王1-04-82-1278
乙巳王與公主至自元百官班迎于郊是行也凡國家騷擾事一切奏除國人頌德感泣.

#高麗史28卷-世家28-忠烈王1-04-83-1278
丁未?文學事金坵卒.

#高麗史28卷-世家28-忠烈王1-04-84-1278
冬十月壬子幸王輪寺.

#高麗史28卷-世家28-忠烈王1-04-85-1278
癸丑以金方慶爲僉議中贊上將軍判監察司事賜銀十斤.

#高麗史28卷-世家28-忠烈王1-04-86-1278
遣趙仁規印侯于慶尙道括流民附籍.

#高麗史28卷-世家28-忠烈王1-04-87-1278
甲寅召金方慶密議是夜流密直使李汾禧于白翎島弟知申事李?于祖忽島籍其家尋遣人皆沈于海.

#高麗史28卷-世家28-忠烈王1-04-88-1278
丁巳遣少尹趙愉別將李逢于東寧府推刷谷州遂安郡殷栗縣人物.

#高麗史28卷-世家28-忠烈王1-04-89-1278
宋商人馬曄獻方物賜宴內庭.

#高麗史28卷-世家28-忠烈王1-04-90-1278
己未流茶丘黨淸州牧使孫世貞散員張起及錄事池得龍柳宗等十六人于海島.

#高麗史28卷-世家28-忠烈王1-04-91-1278
庚申贊成事判典理司事柳璥辭職加僉議中贊仍令致仕以中贊金方慶判典理司事朴恒?文學事薛公儉爲密直副使宋?爲密直司知申事朴球爲右承旨金周鼎爲左副承旨.

#高麗史28卷-世家28-忠烈王1-04-92-1278
辛酉宥二罪以下隨從官吏有世累者及內僚皆許通.

#高麗史28卷-世家28-忠烈王1-04-93-1278
甲子以郞將金興裔爲慶尙道各驛鷹坊審?別監.

#高麗史28卷-世家28-忠烈王1-04-94-1278
辛未新置必?赤及申聞色.

#高麗史28卷-世家28-忠烈王1-04-95-1278
癸酉王獵于馬堤山.

#高麗史28卷-世家28-忠烈王1-04-96-1278
甲戌中贊金方慶享王及公主.

#高麗史28卷-世家28-忠烈王1-04-97-1278
丁丑王獵于馬堤山.

#高麗史28卷-世家28-忠烈王1-04-98-1278
戊寅郞將李逢還自元. 帝歸我谷州遂安殷栗.

#高麗史28卷-世家28-忠烈王1-04-99-1278
太白晝見.

#高麗史28卷-世家28-忠烈王1-04-100-1278
己卯以歐妻母流郞將金璡于海島. 璡本以善造鞍得幸者也.

#高麗史28卷-世家28-忠烈王1-04-101-1278
是月作離宮于馬堤山名曰壽康卽草屋之地.

#高麗史28卷-世家28-忠烈王1-04-102-1278
十一月癸未王獵于馬堤山.

#高麗史28卷-世家28-忠烈王1-04-103-1278
戊子濟州達魯花赤享王.

#高麗史28卷-世家28-忠烈王1-04-104-1278
丁酉王與公主幸壽康宮觀獵仍餞郞哥?全羅之行.

#高麗史28卷-世家28-忠烈王1-04-105-1278
遣諸道計點使三司使朱悅于慶尙國子祭酒權?于全羅判少府事崔濡于忠淸殿中尹崔有侯于東界交州判事禹濬?于西海.

#高麗史28卷-世家28-忠烈王1-04-106-1278
庚子移御李貞家.

#高麗史28卷-世家28-忠烈王1-04-107-1278
甲辰*大廟屋頹.

#高麗史28卷-世家28-忠烈王1-04-108-1278
閏月癸丑遣大將軍趙仁規將軍盧英如元告歸國且謝恩表曰: “君親字小之恩乾坤覆燾臣子享上之懇天日照臨伏念臣恪守侯蕃阻朝宸所望雲戒道邈隔關山剋日騰裝猶如咫尺郊迎絡繹臺?轉?. 讒說鼓虛多般沮毁情衷燭實一切?除凡所條陳悉皆?肯乃至下情之未盡披露亦皆先照而?就安便百姓咸得聊生三韓擧欣再造此盖伏蒙眷注銀潢之派恩廻木域之春臣謹當承溫諭非常之寶辭敢忘孝順竭平生所有之?力小*?恩憐.” 又奏云: “前者入朝時面奏今後如有罪犯人臣請罪之獲蒙制可今有李汾禧兄弟嘗父事權臣金俊竊弄國柄反與林衍殺金俊如前擅權至於父王廢立事首謀倡亂又與盧進義韋得儒交結謀危國家推明其狀已正典刑是用聞奏.”

#高麗史28卷-世家28-忠烈王1-04-109-1278
遣將軍朴義如元獻?.

#高麗史28卷-世家28-忠烈王1-04-110-1278
乙卯左僕射致仕李湊卒.

#高麗史28卷-世家28-忠烈王1-04-111-1278
壬戌以公主有疾放囚.

#高麗史28卷-世家28-忠烈王1-04-112-1278
丙子遣將軍車信藏世子胎于安東府.

#高麗史28卷-世家28-忠烈王1-04-113-1278
戊寅遣國學大司成郭汝弼將軍兪洪愼如元賀正.

#高麗史28卷-世家28-忠烈王1-04-114-1278
十二月癸未遣速魯哥來問殺李汾禧兄弟流池得龍等事及刷取種田鎭守軍妻婦事. 甲申宰樞請親朝許之.

#高麗史28卷-世家28-忠烈王1-04-115-1278
辛卯放輕繫.

#高麗史28卷-世家28-忠烈王1-04-116-1278
王如元?文學事朴恒知密直司洪子藩右副承旨金周鼎等從行.

#高麗史28卷-世家28-忠烈王1-04-117-1278
丙申渡鴨綠江.

#高麗史28卷-世家28-忠烈王1-04-118-1278
丁未至元.

#高麗史28卷-世家28-忠烈王1-04-119-1278
是月速魯哥以中贊金方慶判密直許珙還元.

世家卷第二十八.


#高麗史29卷-世家29-00-00-00-0000
世家卷第二十九. 高麗史二十九.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史29卷-世家29-忠烈王2-00-00-0000
忠烈王二.

#高麗史29卷-世家29-忠烈王2-05-01-1279
○(己卯)五年春正月王在元.

#高麗史29卷-世家29-忠烈王2-05-02-1279
辛亥帝賜王亡宋寶器鳳甁玉笛等九十事翼日又賜王及從臣彩帛.

#高麗史29卷-世家29-忠烈王2-05-03-1279
乙卯宰樞享公主.

#高麗史29卷-世家29-忠烈王2-05-04-1279
校尉李應柱康渭成齎頒曆詔還自元. 詔曰: “朕若稽天象敬授人時所以大一統重民事也. 卿世守藩方歲修貢職宜頒新朔用示同文尙驅東作之民勉率西成之?.”

#高麗史29卷-世家29-忠烈王2-05-05-1279
丙寅王謁帝帝使御史大夫月列倫樞密?刺必?赤忽禿哥兒?兀等諭王曰: “?都茶丘奏: ‘鎭邊種田軍回來時妻子皆爲官司所留不遣.’ 是否?” 王對曰: “去夏奉聖旨歸國差官與帥府考官軍妻妾婚書有無依例點刷非敢擅留.”

#高麗史29卷-世家29-忠烈王2-05-06-1279
丁卯王侍宴長朝殿.

#高麗史29卷-世家29-忠烈王2-05-07-1279
戊辰王謁帝茶丘以軍人妻子一百二十八人爲請. 茶丘子爲?刺執鞭之竪?刺頗佑茶丘. 王曰: “若以分*?{揀}軍人妻子爲不法縱軍人脅良民子女强娶之可爲法乎?” 月列倫等奏之帝曰: “軍人妻有兒息者歸其夫國人官高有罪者申奏而後罪之.” 因命王歸國.

#高麗史29卷-世家29-忠烈王2-05-08-1279
公主幸新宮勞役徒.

#高麗史29卷-世家29-忠烈王2-05-09-1279
己巳遣盧英歸國命毋以迎待煩民.

#高麗史29卷-世家29-忠烈王2-05-10-1279
庚午王發燕京.

#高麗史29卷-世家29-忠烈王2-05-11-1279
二月丁亥至自元.

#高麗史29卷-世家29-忠烈王2-05-12-1279
己丑遣少尹趙愉于東寧府推刷己未以來西海之民亡命者.

#高麗史29卷-世家29-忠烈王2-05-13-1279
辛卯王放鷹于壽康宮.

#高麗史29卷-世家29-忠烈王2-05-14-1279
甲辰慶源公祚卒.

#高麗史29卷-世家29-忠烈王2-05-15-1279
丙午以金方慶爲世子傅; 許珙知僉議府事; 洪子藩判密直事; 韓康爲密直使; 奇洪碩同知密直事監察提憲; 任翊宋?李尊庇?爲密直副使.

#高麗史29卷-世家29-忠烈王2-05-16-1279
三月庚戌親醮于康安殿.

#高麗史29卷-世家29-忠烈王2-05-17-1279
撤竹坂洞人家三百餘戶以起新宮徒役凡四千.

#高麗史29卷-世家29-忠烈王2-05-18-1279
甲寅遣郞將殷弘淳如元獻花文大席.

#高麗史29卷-世家29-忠烈王2-05-19-1279
丁巳遣帶方公?率禿魯花如元金方慶子?元傅子貞朴恒子元?許珙子評洪子藩子順韓康子射奇薛公儉子之?李尊庇子瑀金周鼎子深等衣冠子弟凡二十五人皆超三等授職送之.

#高麗史29卷-世家29-忠烈王2-05-20-1279
己未以尹秀爲全羅道鷹坊使遣元卿於慶尙李貞於忠淸朴義於西海稱爲王旨使用別監.

#高麗史29卷-世家29-忠烈王2-05-21-1279
壬戌王及公主觀獵于馬堤山.

#高麗史29卷-世家29-忠烈王2-05-22-1279
丙寅敎曰: “予聞人有?權昧理擅奪人田民者又有托勢得官超資越序者甚無謂也. 脫或不改非惟其人所托附者亦皆罪之. 其含寃抱屈者無論貴賤尊卑宜各上書駕前. 聽訟官遷延不決必罰無貰.”

#高麗史29卷-世家29-忠烈王2-05-23-1279
丁卯王及公主移御壽康宮.

#高麗史29卷-世家29-忠烈王2-05-24-1279
庚午忽赤三番享王.

#高麗史29卷-世家29-忠烈王2-05-25-1279
辛未停各道計點使.

#高麗史29卷-世家29-忠烈王2-05-26-1279
壬申王獵于郊.

#高麗史29卷-世家29-忠烈王2-05-27-1279
癸酉王以田民之訟積年未決將今年三月以前事命左司議權?將軍崔有?等七人爲別監四月以後委監察典法司推決無滯.

#高麗史29卷-世家29-忠烈王2-05-28-1279
傳旨都評議司曰: “可遣使諸道檢察往年三稅納否戶口增耗自今年更定稅額幷點?戶以徵其稅.” 宰樞以謂: “三稅納否各有司存察戶口增耗非農時所行.” 遂停之.

#高麗史29卷-世家29-忠烈王2-05-29-1279
夏四月戊寅王與公主放鵝鴨于東川觀之.

#高麗史29卷-世家29-忠烈王2-05-30-1279
辛卯傳旨曰: “安東公主湯沐邑也副使宋由義其帶紅?之任.” 由義以三品求美邑又請紅?時議譏之.

#高麗史29卷-世家29-忠烈王2-05-31-1279
乙未遣王子滋于忠淸道牙州東深寺避世子也.

#高麗史29卷-世家29-忠烈王2-05-32-1279
辛丑遣中郞將鄭公宋賢如元請置伊里干.

#高麗史29卷-世家29-忠烈王2-05-33-1279
癸卯王有疾放新宮役徒修諸陵.

#高麗史29卷-世家29-忠烈王2-05-34-1279
甲辰移御舍那寺.

#高麗史29卷-世家29-忠烈王2-05-35-1279
乙巳以旱宥二罪以下.

#高麗史29卷-世家29-忠烈王2-05-36-1279
丙午移御賢聖寺復新宮役徒.

#高麗史29卷-世家29-忠烈王2-05-37-1279
五月丙辰王與公主觀竹坂新闕.

#高麗史29卷-世家29-忠烈王2-05-38-1279
丙寅流監察侍史金弘美左司諫李行儉于海島.

#高麗史29卷-世家29-忠烈王2-05-39-1279
丁卯用樂祀新殿鷲瓦.

#高麗史29卷-世家29-忠烈王2-05-40-1279
戊辰以公主有疾移御將軍李貞家又移御水口觀音寺.

#高麗史29卷-世家29-忠烈王2-05-41-1279
庚午放新宮役徒.

#高麗史29卷-世家29-忠烈王2-05-42-1279
辛未遣將軍盧英如元請醫.

#高麗史29卷-世家29-忠烈王2-05-43-1279
是月元中書省牒云: “據來文: ‘至元十二年使臣嶽都因王外郞傳諭聖旨改革本國官名已與使臣嶽都因商量改革訖. 諸路官司往來文字指僉議府而本府緣無印信每及行移勢似難便伏希給降印信幷行移諸路文字?例事.’ 都省奏奉聖旨鑄與印信者欽此送禮部依例鑄到高麗僉議府正四品銅印一顆付于差來官鄭貴朱碩等收受前去.”

#高麗史29卷-世家29-忠烈王2-05-44-1279
六月丁丑朔罷左司議大夫權?晉州牧副使崔?.

#高麗史29卷-世家29-忠烈王2-05-45-1279
庚辰移御張舜龍家.

#高麗史29卷-世家29-忠烈王2-05-46-1279
甲申改敬寧宮爲貞和院.

#高麗史29卷-世家29-忠烈王2-05-47-1279
丁亥賜趙簡等及第.

#高麗史29卷-世家29-忠烈王2-05-48-1279
辛丑盧英與醫二人還自元東征元帥府承省旨令造戰艦九百?.

#高麗史29卷-世家29-忠烈王2-05-49-1279
癸卯王與公主移御壽康宮.

#高麗史29卷-世家29-忠烈王2-05-50-1279
都評議使據聖旨請於瀋州遼陽*閒置伊里干徙諸道富民二百戶居之又於鴨綠江內置伊里干二所所各一百戶以供朝聘役使從之.

#高麗史29卷-世家29-忠烈王2-05-51-1279
秋七月丙午朔召還李行儉金弘美.

#高麗史29卷-世家29-忠烈王2-05-52-1279
戊申慶尙道按廉使奏: “長史趙阡嘗爲一善縣令與密城人謀叛今雖革面不可使立於朝請罷職.” 從之.

#高麗史29卷-世家29-忠烈王2-05-53-1279
己酉遣承旨趙仁規印侯如元奏?修造戰艦.

#高麗史29卷-世家29-忠烈王2-05-54-1279
乙卯除各道按廉守令賀正至及到界狀.

#高麗史29卷-世家29-忠烈王2-05-55-1279
庚午遣密直副使李尊庇將軍鄭仁卿如元賀聖節仍上書都堂曰: “前次趙仁規等申啓修造船楫事幷請勿令元帥府監督. 元帥茶丘與我有隙百姓皆怨若使監督民必驚疑逃散未易濟事乞善奏天聰.”

#高麗史29卷-世家29-忠烈王2-05-56-1279
八月丙子朔王與公主宴于新殿.

#高麗史29卷-世家29-忠烈王2-05-57-1279
丁丑還御壽康宮.

#高麗史29卷-世家29-忠烈王2-05-58-1279
辛丑將軍金伯均與元使金宗義如慶尙道點軍器.

#高麗史29卷-世家29-忠烈王2-05-59-1279
是月作客館.

#高麗史29卷-世家29-忠烈王2-05-60-1279
梢工上左引海一?等四人自日本逃還言: “至元十二年帝遣使日本我令舌人郞將徐贊及梢水三十人送至其國使者及贊等皆見殺.” 王遣郞將池瑄押上左等如元以奏.

#高麗史29卷-世家29-忠烈王2-05-61-1279
九月丙午王放鷹于甑山.

#高麗史29卷-世家29-忠烈王2-05-62-1279
己酉宴于新殿.

#高麗史29卷-世家29-忠烈王2-05-63-1279
癸丑遣許珙于慶尙道洪子藩于全羅道爲都指揮使修造戰艦. 又遣權?於忠淸爲都指揮使朱悅於慶尙郭汝弼於全羅禹濬?於西海崔有侯于東界交州皆爲計點使.

#高麗史29卷-世家29-忠烈王2-05-64-1279
丙辰遣將軍金允富張舜龍如元.

#高麗史29卷-世家29-忠烈王2-05-65-1279
甲子放鷹于籍田.

#高麗史29卷-世家29-忠烈王2-05-66-1279
中郞將鄭公還自元帝賜王海靑圓牌.

#高麗史29卷-世家29-忠烈王2-05-67-1279
乙丑王放鷹于猫串二日.

#高麗史29卷-世家29-忠烈王2-05-68-1279
戊辰移御將軍張舜龍家.

#高麗史29卷-世家29-忠烈王2-05-69-1279
甲戌以世子誕辰宴于新殿.

#高麗史29卷-世家29-忠烈王2-05-70-1279
冬十月丁丑 飯僧五百于新宮.

#高麗史29卷-世家29-忠烈王2-05-71-1279
元遣*于丹赤塔納必?赤哈伯那來督修戰艦.

#高麗史29卷-世家29-忠烈王2-05-72-1279
戊寅宴元使于新殿二使拜于階前.

#高麗史29卷-世家29-忠烈王2-05-73-1279
己卯元遣樊閏來點視站驛.

#高麗史29卷-世家29-忠烈王2-05-74-1279
辛巳王獵于南郊獲鹿一獐二. 召謂康允紹李之?曰: “夫獵馳聘從禽宜視險若夷. 汝等擇地而行安能多獲? 自今可數獲以閑習之.”

#高麗史29卷-世家29-忠烈王2-05-75-1279
壬午木匠提領宴王于新殿.

#高麗史29卷-世家29-忠烈王2-05-76-1279
癸未遣廣平公?偕塔納哈伯那監督戰艦于慶尙全羅道.

#高麗史29卷-世家29-忠烈王2-05-77-1279
己丑親設消災道場于本闕.

#高麗史29卷-世家29-忠烈王2-05-78-1279
*寅庚{庚寅}王獵于桃源驛.

#高麗史29卷-世家29-忠烈王2-05-79-1279
甲午移御沙坂宮.

#高麗史29卷-世家29-忠烈王2-05-80-1279
戊戌遣中郞將鄭福均如元獻人參.

#高麗史29卷-世家29-忠烈王2-05-81-1279
己亥元遣郞哥?送馬百五十匹令放水內又令*?{揀}鄕馬以進.

#高麗史29卷-世家29-忠烈王2-05-82-1279
庚子諸回回宴王于新殿.

#高麗史29卷-世家29-忠烈王2-05-83-1279
辛丑幸王輪寺.

#高麗史29卷-世家29-忠烈王2-05-84-1279
壬寅親設消災道場于新殿.

#高麗史29卷-世家29-忠烈王2-05-85-1279
十一月丙午幸賢聖寺.

#高麗史29卷-世家29-忠烈王2-05-86-1279
戊申宴郞哥?于新殿.

#高麗史29卷-世家29-忠烈王2-05-87-1279
癸丑火星食月命宰樞臺省論時政得失令於實封皆不書名以進. 是日放造成役徒.

#高麗史29卷-世家29-忠烈王2-05-88-1279
癸亥濟州達魯花赤享王.

#高麗史29卷-世家29-忠烈王2-05-89-1279
乙丑王獵于普賢院.

#高麗史29卷-世家29-忠烈王2-05-90-1279
辛未召見忠淸西海計點使咨問民?.

#高麗史29卷-世家29-忠烈王2-05-91-1279
壬申收還諸臣受賜官奴婢屬都官.

#高麗史29卷-世家29-忠烈王2-05-92-1279
康允紹金子廷詐稱賜牌多占土田沒入新興倉.

#高麗史29卷-世家29-忠烈王2-05-93-1279
命選州郡倡妓有色藝者充敎坊.

#高麗史29卷-世家29-忠烈王2-05-94-1279
十二月甲戌朔遣大將軍兪洪愼少尹金光就如元賀正.

#高麗史29卷-世家29-忠烈王2-05-95-1279
辛卯以許珙同修國史; 薛公儉知密直司事; 宋?李尊庇?同知密直司事; 朴球爲密直副使; 金伯鈞禹濬??爲三司使; 流監察侍丞崔有?于大靑島尋召還.

#高麗史29卷-世家29-忠烈王2-06-01-1280
○(庚辰)六年春正月甲辰罷朱悅郭汝弼.

#高麗史29卷-世家29-忠烈王2-06-02-1280
己酉以星文屢變宥二罪以下.

#高麗史29卷-世家29-忠烈王2-06-03-1280
癸丑移御本闕.

#高麗史29卷-世家29-忠烈王2-06-04-1280
庚申遣大將軍印侯將軍高天伯與塔納如元.

#高麗史29卷-世家29-忠烈王2-06-05-1280
壬戌王與公主賞東池遂幸觀音寺.

#高麗史29卷-世家29-忠烈王2-06-06-1280
乙丑以德泉寺住持益藏擊殺永春縣吏又與妓玉眞通流于海島. 益藏元宗寵姬子也.

#高麗史29卷-世家29-忠烈王2-06-07-1280
丙寅忽赤享王于新殿.

#高麗史29卷-世家29-忠烈王2-06-08-1280
己巳遣親從將軍朴延中郞將李仁于東寧府推刷夫匠.

#高麗史29卷-世家29-忠烈王2-06-09-1280
二月癸酉朔忽赤享王乙亥又宴.

#高麗史29卷-世家29-忠烈王2-06-10-1280
己卯遣校尉鄭之演如元獻環刀三百七十八把.

#高麗史29卷-世家29-忠烈王2-06-11-1280
庚辰郞哥?享王.

#高麗史29卷-世家29-忠烈王2-06-12-1280
壬午鷹坊享王哈八那郞哥?等諸客使皆赴.

#高麗史29卷-世家29-忠烈王2-06-13-1280
丙戌命中郞將柳?搜大府財貨入內.

#高麗史29卷-世家29-忠烈王2-06-14-1280
戊子移御壽康宮.

#高麗史29卷-世家29-忠烈王2-06-15-1280
乙未還御沙坂宮.

#高麗史29卷-世家29-忠烈王2-06-16-1280
丙申密直副使李尊庇偕哈伯那視戰艦于全羅道.

#高麗史29卷-世家29-忠烈王2-06-17-1280
戊戌王與公主如玄化寺命承旨廉承益作佛殿.

#高麗史29卷-世家29-忠烈王2-06-18-1280
三月壬寅朔大將軍印侯將軍高天伯與塔納還自元. 塔納至?嶺站瓮津等數縣當供晝食有人告塔納曰: “吾邑之民盡隷鷹坊孑遺貧民何以供億? 欲還朱記於國家?死而已.” 塔納來責宰相曰: “東民獨非天子之赤子乎? 困苦至此而不之恤朝廷馳一使以問何辭以對?” 宰相白王: “請去鷹坊之弊.” 王怒欲請回回之見信於帝者以來分管諸道鷹坊抑令宰相不敢復言趙仁規力*?{諫}而公主亦言不可乃止.

#高麗史29卷-世家29-忠烈王2-06-19-1280
癸卯召檢校大將軍吳光札拜爲明仁殿侍衛將軍賜紅?光札年八十九居同福縣其子僧祖英有寵故有是命.

#高麗史29卷-世家29-忠烈王2-06-20-1280
甲辰輟西海道己卯年轉米賜?嶺道各站以供郞哥?又以支宮室戰艦鐵價及夫匠粮.

#高麗史29卷-世家29-忠烈王2-06-21-1280
戊申親醮三界于本闕.

#高麗史29卷-世家29-忠烈王2-06-22-1280
庚戌諸王宰樞享王于新殿召柳璥皇甫琦崔瑛宋松禮邊胤等致仕宰樞侍宴.

#高麗史29卷-世家29-忠烈王2-06-23-1280
壬子監察司言: “頃在江都貢賦粗足今左右倉之入頓?而又致大坊廚外漆色鞍色阿?赤等各所賜食皆仰給右倉請除之. 且修宮室今已三載而兩班無僕隷者只賣祿牌雇傭赴役或有躬自執役者亦請除之以?農隙. 又諸道按廉使別監職在察理治問民苦今皆籍上供*?{斂}民紬紵皮幣脯果名表紙等物賂遺權貴請皆理罪.” 王只許除名表紙.

#高麗史29卷-世家29-忠烈王2-06-24-1280
乙卯監察司上言論時事王大怒鞫侍史沈*양于崇文館流雜端陳倜侍史文應于海島罷殿中侍史李承休以將軍金鎰爲侍丞郞將禹天錫爲雜端佐郞閔萱爲侍史前廣州判官李仁挺祗*侯{候}閔漬爲殿中侍史.

#高麗史29卷-世家29-忠烈王2-06-25-1280
丙辰幸本闕設藏經道場見殿後杜鵑花盛開題四韻詩一篇令詞臣白文節潘阜郭預閔漬等十八人和進文節等進言請宥沈*양之罪卽命釋之尋又釋倜應等.

#高麗史29卷-世家29-忠烈王2-06-26-1280
戊午元遣蠻子海牙來帝?禁郡國舍匿亡軍回回恣行屠宰.

#高麗史29卷-世家29-忠烈王2-06-27-1280
辛酉下旨曰: “今之儒士唯習科擧之文未有博通經史者其令通一經一史已上者敎授國子.” 乃以司宰尹金?正郞崔雍左司諫方維前通事舍人柳沇權知祗候薛調前祗候李?吳漢卿爲經史敎授.

#高麗史29卷-世家29-忠烈王2-06-28-1280
戊辰將軍曹允通還自元. 中書省許復設談禪法會.

#高麗史29卷-世家29-忠烈王2-06-29-1280
夏四月癸未隕霜殺禾?甲申亦如之.

#高麗史29卷-世家29-忠烈王2-06-30-1280
丙戌遣中郞將簡有之如元平章阿哈馬求美女弘圓寺眞殿直張仁?請以其女行有之押去. 於是除仁?郞將時人譏其賣女得官. 阿哈馬以其非名族不受.

#高麗史29卷-世家29-忠烈王2-06-31-1280
庚寅王與公主幸吉祥寺觀朴淵.

#高麗史29卷-世家29-忠烈王2-06-32-1280
遣中郞將池瑄于東寧府問發掘先代君王陵墓.

#高麗史29卷-世家29-忠烈王2-06-33-1280
辛卯王與公主至新宮匠者白曰: “役徒三年不得一日之息妻兒何以爲生? 今當農時乞且放歸.” 不聽.

#高麗史29卷-世家29-忠烈王2-06-34-1280
癸巳以旱甚禁人扇笠.

#高麗史29卷-世家29-忠烈王2-06-35-1280
乙未賜李伯琪等及第以旱不賜花.

#高麗史29卷-世家29-忠烈王2-06-36-1280
巷市.

#高麗史29卷-世家29-忠烈王2-06-37-1280
五月癸卯以詩賦親試文臣取書籍店錄事趙簡等九人賜黃牌籍內侍.

#高麗史29卷-世家29-忠烈王2-06-38-1280
倭賊入固城漆浦擄漁者而去遣大將軍韓希愈防守海道. 又選忽赤巡馬諸領府等二百人分守于慶尙全羅道. 倭賊又寇合浦擄漁者二人以歸乃遣大將軍印侯郞將池瑄告于元.

#高麗史29卷-世家29-忠烈王2-06-39-1280
乙巳命忽赤擊毬王與公主御凉樓觀之.

#高麗史29卷-世家29-忠烈王2-06-40-1280
壬子雨雹聚盲僧禱雨.

#高麗史29卷-世家29-忠烈王2-06-41-1280
癸亥雨.

#高麗史29卷-世家29-忠烈王2-06-42-1280
乙丑王與公主如玄化寺.

#高麗史29卷-世家29-忠烈王2-06-43-1280
丙寅召文臣及殿試及第示所製四韻詩令刻燭和進. 左司議潘阜待制郭預恥與後輩同賦爲左右所迫不得已亦進焉.

#高麗史29卷-世家29-忠烈王2-06-44-1280
甲戌柳庇還自元帝?以本國軍卒防禦倭賊.

#高麗史29卷-世家29-忠烈王2-06-45-1280
是月旱蝗元中書省牒加?米一萬石.

#高麗史29卷-世家29-忠烈王2-06-46-1280
六月己卯郞將池瑄還自元言: “蠻子海牙非朝廷所遣當押送京師.”

#高麗史29卷-世家29-忠烈王2-06-47-1280
辛巳新宮成號曰膺慶樓曰寒碧門曰泰通.

#高麗史29卷-世家29-忠烈王2-06-48-1280
遣將軍朴義如元獻?子.

#高麗史29卷-世家29-忠烈王2-06-49-1280
秋七月癸卯移御承旨廉承益第.

#高麗史29卷-世家29-忠烈王2-06-50-1280
遣將軍元卿如元.

#高麗史29卷-世家29-忠烈王2-06-51-1280
丙午僉議中贊金方慶上章乞退遣承旨鄭可臣敦諭起之.

#高麗史29卷-世家29-忠烈王2-06-52-1280
辛亥將軍朴義還自元帝?王親朝.

#高麗史29卷-世家29-忠烈王2-06-53-1280
甲子移御沙坂宮.

#高麗史29卷-世家29-忠烈王2-06-54-1280
乙丑以西海道計點使禹濬?爲都指揮使.

#高麗史29卷-世家29-忠烈王2-06-55-1280
丙寅遣密直副使金周鼎如元賀聖節.

#高麗史29卷-世家29-忠烈王2-06-56-1280
丁卯中書省牒云: “雙城民戶除將韓信等三戶分付訖外. 德光等六戶緣雙城勒留在前宴帖兒元斷幷差官魏文愷斷與本國全戶三十隻身男女四十二名放歸而後分付德光等事都省准此除前項戶計箚付開元等路宣慰使行下雙城照勘呈省外合行移牒請照驗卽將德光等六戶分付施行.”

#高麗史29卷-世家29-忠烈王2-06-57-1280
八月辛未王以將如元且天變屢彰宥二罪已下.

#高麗史29卷-世家29-忠烈王2-06-58-1280
王如元.

#高麗史29卷-世家29-忠烈王2-06-59-1280
癸酉元卿自元齎省旨來令耽羅達魯花赤自以其鐵匠修戰艦.

#高麗史29卷-世家29-忠烈王2-06-60-1280
丙子元流皇子愛牙赤于大靑島.

#高麗史29卷-世家29-忠烈王2-06-61-1280
癸未王次昌義縣永寧公率二子來謁.

#高麗史29卷-世家29-忠烈王2-06-62-1280
辛卯公主宴愛牙赤于新殿.

#高麗史29卷-世家29-忠烈王2-06-63-1280
王至上都時帝在?干那兀王遂如行在. 乙未謁帝帝宴王仍命從臣赴宴. 先是王使朴義奏曰: “東征之事臣請入朝?旨.” 帝許之. ?都茶丘范文虎皆先受命茶丘曰: “臣若不擧日本何面目復見陛下?” 於是約束曰: “茶丘?都率蒙麗漢四萬軍發合浦范文虎率蠻軍十萬發江南俱會日本一?島兩軍畢集直抵日本破之必矣.” 王以七事請: 一以我軍鎭戍耽羅者補東征之師. 二?麗漢軍使?里帖木兒益發蒙軍以進. 三勿加洪茶丘職任待其成功賞之且令?里帖木兒與臣管征東省事. 四小國軍官皆賜*?{牌}面. 五漢地濱海之人幷充梢工水手. 六遣按察使廉問百姓疾苦. 七臣躬至合浦閱送軍馬. 帝曰: “已領所奏.”

#高麗史29卷-世家29-忠烈王2-06-64-1280
戊戌?王還國. 丞相安童母獻良馬一匹.

#高麗史29卷-世家29-忠烈王2-06-65-1280
九月己酉王至北京康守衡享王于其第. 有同知宋貞儒者也. 王示以所製九日詩二篇.

#高麗史29卷-世家29-忠烈王2-06-66-1280
丙辰?里帖木兒迎王于路獻馬三匹.

#高麗史29卷-世家29-忠烈王2-06-67-1280
征東元帥府鎭撫也速達齎二關字來. 其一奉聖旨委?都茶丘范右丞李左丞征收日本行中書省事卽目軍馬調度據本國見管粮儲船隻梢工水手一切軍須請照驗行下合屬如法准備聽候區用勿値臨時失誤其一經行去處竊恐不畏公法之人放火燒草事係利害請照驗行下合屬出?禁約. 如違罪有所歸.

#高麗史29卷-世家29-忠烈王2-06-68-1280
丙寅王至自元入御沙坂宮.

#高麗史29卷-世家29-忠烈王2-06-69-1280
丁卯元遣也速達崔仁著以水??之處開元北京遼陽路者移置東寧府使之將赴征東.

#高麗史29卷-世家29-忠烈王2-06-70-1280
冬十月辛未點閱京外兵.

#高麗史29卷-世家29-忠烈王2-06-71-1280
丁亥令各道指揮使罷判官錄事唯留都評議錄事.

#高麗史29卷-世家29-忠烈王2-06-72-1280
戊子令宮人奏樂笙簫歌吹之聲聞於外. 國人以東征故皆有蹙額之嗟.

#高麗史29卷-世家29-忠烈王2-06-73-1280
己丑監察司檢諸司勤怠謂之衙時監檢常以冬夏孟月行之.

#高麗史29卷-世家29-忠烈王2-06-74-1280
以外方多故除八關正至賀表.

#高麗史29卷-世家29-忠烈王2-06-75-1280
庚寅王獵于馬堤山.

#高麗史29卷-世家29-忠烈王2-06-76-1280
丁酉征東行省遣者毛兒?備粮餉軍器僉發士卒差定頭目.

#高麗史29卷-世家29-忠烈王2-06-77-1280
戊戌中贊金方慶復請老不允. 是月元行中書省移牒征東軍事牒曰: “欽奉聖旨征收日本國會驗至元十五年奉到樞密院箚付先爲軍前多有逃亡事故歇役軍人奏奉聖旨差官與各路奧魯官吏一同磨勘其*閒若有欺蔽隱匿定到奧魯官吏罪名罷職斷沒人口財産如此嚴切. 起補本院照得前項逃亡事故歇役軍多者盖爲渡江已來分調軍馬諸處征進. 其管軍頭目爲不係親管軍人不肯用心撫恤將强富者指作合必赤拔都兒爲名常川占破?委頭目管領不當軍中差使. 親管頭目却無軍管遇有出征巡哨一切工役止令其餘軍人應當?漸?損. 或出軍時得到些小討虜又以指名抽分拘收軍中科收錢物軍人好馬軍官假借强換剋?軍馬粮料不顧軍人飢寒官司工役頻倂不度軍力難易. 軍病不醫稍似?愈便當重難差使勞役身死. 器甲什物損毁?不預先照勘遇有勾當?方勒軍借債補買如此情弊多端. 以致逃亡歇役軍前失誤調用奧魯內起補致令奧魯官吏因而作弊. 騷擾不安. 此係管軍官吏之過若不禁約切恐起補軍人發到軍前循習舊弊依前指名占破不肯用心存恤. 又以臨逼逃亡再來奧魯內勾補轉致損壞軍戶. 爲此聞奏過頒降到聖旨. 宣諭行省行院都元帥各衛指揮使招討萬戶以下大小管軍官首領官鎭撫人等交樞密院遍行條?禁治. 更交提刑按察司官常切用心體究仰樞密院同行省行院將軍官所行公事考校功過明白奏聞定奪賞罰. 本省?詳卽目相近出征若不預先省諭軍官軍人臨期失誤枉負罪責. 今將元降聖旨全文抄錄在前幷樞密院定到條?開坐請照驗欽依所奉聖旨事意及照依樞密院條?區處更爲行下合屬於軍人屯住去處常切明白開讀嚴切省諭施行. 一管軍官將所管軍人選*?{揀}親丁好漢一名常要數足閱習武藝慣熟敎練陣勢進退法度各要精銳. 不許雇名驅丁軟弱之人當役所據練定好軍無得私下交換及不得因梯已勾當虛作別名放軍還家. 若有輪定必合交換者令管摠司當官相驗堪充軍者方許替換摠司給引放令還家合替軍未經相視一面無引逃走者便同逃軍. 在下軍官鎭撫不得一面給引替換侍衛親軍不拘此例. 如不測差官點?得軍人少數或有雇名驅口軟弱之人定*?{須}究理. 一大小官員人等所占合必赤拔都兒軍人屯住去處不合常川占破. 聖旨到日盡數發付本翼親管頭目管領與其餘軍人一處通行輪當係官差役. 如遇出軍必用合必赤拔都兒者至日驗各翼軍數選行摘撥回日依舊各歸本翼今後大小官員屯守去處?不得依前常川占破合必赤拔都兒?損其餘軍人. 遇夜止於守城軍內輪差守宿委官管領以備勾當. 亦不得私使軍人工役營運及不得將管軍官員占管定司招收民戶等. 勾當新附軍人但請粮者亦依此例. 軍官合必赤人數襄陽府時行省已有定到各設數目除此人數外不得多占. 一出軍時軍人討虜得到人口頭匹一切諸物各自爲主本管頭目人等?不指名拘收亦不得*라?罪名逼?取要. 一軍人馬匹軍官不得假借換要及不得勾當差使軍人馬匹致有瘦弱倒死勒令軍人借債補買生受. 一軍前若有患病軍人隨令手高醫工對證用藥看理各翼選好人服侍仍仰本翼額設首領官不妨本職專一司病看理病軍將養復元方許輪當差使逐旋具數開呈本翼若較考時驗病死軍人多寡定奪司病官賞罰施行. 一軍人對陣相殺就陣亡沒者仰本管頭目從實供報保結呈復依例給賞本戶軍役擬依舊例存恤一年若病死者亦以存恤半年限外句起戶下其次人丁補役. 一攻城野戰但遇敵人對陣相殺者將委實向前出力獲功頭目軍人對衆推詳明白端的從把軍官開坐花名獲功實跡保定行省行院依例保奏給降官賞. 慢功者亦對指證是實取勒無詞招伏申上定斷無得中*閒看循恩?虛申功過引惹違錯. 一每千戶選*?{揀}信實錢糧官二員遇有官給?賞委令關*?{支}對衆給散本管頭目人等不得中*閒剋?. 若有差出事故軍人仰將關到錢物官爲知數收貯本軍回日給付身故者發付家屬無致侵使隱匿. 一軍馬糧料若遇關支亦令已委信實錢粮官管領關支不得剋?. 如有身故軍粮倒死馬料食用不盡者見在數目却行回納或差出軍馬糧料收頓候回日給付或令次月請糧軍人就用無致私下破費. 一衣甲器仗軍需什物預爲點視足備聽候不測用度無致臨時闕少才方督逼軍人逐急借債補買以致多出利息生受. 一旣軍中無擾却有在逃軍人仰本管軍官隨卽申覆上司行移所屬奧魯官司差人前去約會一同根捉須要得獲元逃正身取問是實就軍前照依見降聖旨定到罪名對衆施行. 如奧魯官幷坊里正鄕司隣佑人等知情推調不拿元逃正軍者依已定罪名斷遣. 若軍官私下一面差官於奧魯內起補逃亡事故軍者仰奧魯官欽依聖旨事意. 開坐軍官姓名申院以憑取問. 一軍馬屯守去處須管於軍管內各千戶百戶牌字一處屯住摠把官員係官?宇居止不得於街防占奪新附官民宅舍四散安下欺壓新附民戶. 一省諭官軍軍人據好投拜官民宅舍店鋪莊産田地花果松竹菜菌一切林木不得强行占奪如此占者歸附本主. 及不得劫毁人家墳墓. 一軍官軍人於新附州城不得挾勢强娶他人妻女如和娶者或有親屬隨從人口或有典雇人等不得典賣爲聘嫁. 一管軍官員嚴加禁治各管軍馬屯住幷出征經過去處除近裏地面先有聖旨禁治外但係新附地面不得收放頭匹踏踐百姓田禾咽咬花果桑樹及不得於百姓之家取酒食宰殺猪鷄鵝鴨刀奪百姓一切諸物. 一省諭管官吏衆軍人等據茶?酒稅麴一切應禁之物無致違犯. 若有違犯者除正犯人依條究治外本管頭目有失鈴束者亦行斷罪. 一軍官人等不得於軍人處擅科取要分文錢數頭匹一切諸物.” 又牒曰: “欽奉聖旨條?內一款節該大官員人等所占? 合必赤拔都兒軍人屯守去處不合常川占破聖旨到日盡數發付本翼親管頭目管領與其餘軍人一處通行輪當係官差役. 如遇出軍必用合必赤拔都(兒)軍人者至日驗各翼軍數旋摘撥回日依舊各歸各翼今後大小官員屯守去處?不得依前常川占破合必赤拔都兒?損其餘軍人.” 卽目照得相近出征日期本省擬議到下項各翼管軍官吏額設合必赤拔都兒軍人自萬戶以下管軍摠管幷千戶摠把等官員如是各管軍人迭數依額差占. 若有軍數不敷?半占用已後管軍官員各不依元定額設數目多餘占使出征軍人如是官司察知或諸人首告得實自元帥萬戶摠管取招移咨省院聞奏. 定奪外據以下千戶摠把百戶等官員但有違犯就便革任如首告人有職役者陞加名分散軍隨卽任用. 據此須合開坐移牒請照驗早爲行下管軍官員依上施行. 官員: 都元帥一百名左右副元帥八十名使萬戶五十名副萬戶四十名摠管所管軍一千名額設合必赤軍摠管二十名副摠管一十名千戶所管軍五百名額設合必赤軍千戶一十名副千戶五名摠把所管軍二百名額設合必赤軍四名百戶額設合必赤軍二名元帥府首領官經歷一員七名知事一員四名令史五員各三名譯史占三名通事占三名知印占三名鎭撫占七名架閣庫管勾占一名鎭撫所令史二名爲占一名. 萬戶府首領官知事占三名令史四名各占二名通事占二名譯史占二名知印占二名. 鎭撫占三名. 摠*官{管}所首領官止設提領案牘名分提領案牘占三名令史三名占用二名. 知印占一名彈壓占一名. 千戶首領官知官占一名知印彈壓占用一名. 摠把令史二名內占一名. 百戶司吏彈壓等占用一名.

#高麗史29卷-世家29-忠烈王2-06-78-1280
十一月壬寅閱三官五軍.

#高麗史29卷-世家29-忠烈王2-06-79-1280
丙午以摠郞金洹將軍趙允?女歸阿哈馬.

#高麗史29卷-世家29-忠烈王2-06-80-1280
戊申宴塔納哈伯那于新殿.

#高麗史29卷-世家29-忠烈王2-06-81-1280
己酉遣右承旨趙仁規大將軍印侯如元上中書省書曰: “小國已備兵船九百?梢工水手一萬五千名正軍一萬名兵糧以漢石計者十一萬什物機械不可縷數庶幾盡力以報聖德. 予昔在朝廷嘗以勾當行省事聞于宸所未蒙明降. 竊念諸侯入相古之道也. 遼金兩國冊我祖先爲開府儀同三司予亦猥蒙聖眷曾拜特進上柱國. 以此忖得諸侯而帶上國宰輔之職古今有例. 伏望善奏敎行省凡大小軍情公事必與我商量然後施行差發使臣以赴朝廷亦必使與賤介同往. 今有行省文字云: ‘右咨高麗國王.’ 封云: ‘到國王開坼.’ 竊審中書省行來文字字謹紙厚每牒云: ‘請照驗謹牒.’ 未詳行省文字是何體例. 予忖得行省於國王旣無疑忌雖咨關箚付可也若諸駙馬處有不得已行移文字當用如何?例. 昔禿輦哥國王於我父王未嘗直行文字必行下達魯花赤. 伏望定奪彼此往還文字格式回示. 小國連年不登民皆乏食. 所以軍糧未曾盡意收貯. 除見在兵糧七萬七百二十七漢石外內外公私俱竭以此大小官員月俸國用多般賦稅悉皆收取更於中外戶*?{斂}粗備四萬漢石過此難以應副. ?得正軍一萬名一朔糧凡三千漢石若夫大軍多至三四萬其闊端赤亦且不小又有梢工水手亦不下一萬五千名近得行省文字云: ‘明年春首起程前去.’ 若令諸路官員沓來不待靑草軍糧尙爲不敷馬料將何*?{支}應? 又聞將以五六月放洋前去我國每歲五六月?雨不止小有西風海道霧暗?或淹留時日未果放洋其接秋口糧載船行糧又何能支唯恐軍民一時乏食不以情實預先申覆後有闕誤利害非輕請照驗施行. 小國一千軍鎭戍耽羅者在昔東征時係本國五千三百軍額竊念小邦地?人稀軍民無別節次更添征討軍四千七百深恐難以盡數應副願將前項鎭戍一千軍以補新添征討軍額. 小國昔有達魯花赤時內外人戶合用弓箭至於打捕戶所有悉皆收取又於昔東征時五千三百軍齎去衣甲弓箭多有棄失僅得收拾頓於府庫不堪支用. ?今新僉四千六百軍元無一物何以防身? 伏望善奏賜以衣甲五千弓五千弓弦一萬增其氣力. 小國軍民曾於珍島耽羅日本三處累有戰功未蒙官賞伏望追錄前功各賜牌面以勸來?每一千軍摠管千戶各一摠把各二花名抄連在前請以上將軍朴之亮大將軍文壽羅裕韓希愈趙圭親從將軍鄭守琪大將軍李伸朴保盧挺儒安社等十人爲摠管大將軍趙?將軍安迪材許洪材金德至徐靖任愷金臣正李廷翼朴益桓等十人爲千戶中郞將柳甫金天祿李臣伯辛奕崔公節呂文就安興李淳金福大車公胤李唐公郞將朴成進高世和中郞將宋仁允郞將玉環桂富金天固李貞徐光純咸益深等二十人爲摠把. 見今所抄小邦軍額京內二千五百慶尙道二千三百九十全羅道一千八百八十忠淸道一千九百西海道一百九十交州道一百六十東界四百八十摠計一萬人兵船摠九百?三百?合用梢工水手一萬八千. 竊念小國戶口自來凋弊往歲東征之時大船一百二十六?梢工水手猶爲未敷?今三百?何以盡數應副? 以此至於農民徵發丁壯凡一萬五千人其不敷水手三千於何調發? 有東寧府所管諸城及東京路沿海州縣多有梢工水手伏望發遣三千人補乏. 陪臣中贊金方慶自供職以來凡應奉朝廷詔命一心盡力又於珍島耽羅日本等三處隨官軍致討累有捷功宣授虎頭牌?諭*?勞今復管領正軍一萬水手一萬五千名往征日本若不參領軍事竊恐難以號令或致違誤. 方慶年齡雖邁壯心尙在欲更盡力以*?天恩伏請善奏許參元帥府勾當公事. 兵糧一年所收摠計一萬六千七百三十二石往年收貯幷今年所收摠計七萬七百二十七漢石小國僉起正軍一萬水手軍一萬五千交中贊金方慶爲頭領管外交密直副使朴球金周鼎等就立萬戶前赴日本予往詣朝廷時分乞賜萬戶牌面未蒙明降伏望善奏朴球金周鼎等亦賜虎頭牌以勸來?右承旨趙仁規通曉蒙漢語凡朝廷詔旨上司文字明白傳譯無有違誤予昔侍天廷終始隨從又於公主根?恪勤朝夕功勞不小亦賜牌面以充王京脫脫禾孫兼推考官頭目.”

#高麗史29卷-世家29-忠烈王2-06-82-1280
庚戌中書省遣會同館使張獻吏部主事也先海牙以絹二萬匹來市米以充兵糧.

#高麗史29卷-世家29-忠烈王2-06-83-1280
壬子王在沙坂宮設八關會.

#高麗史29卷-世家29-忠烈王2-06-84-1280
乙卯金方慶復上書乞退不允.

#高麗史29卷-世家29-忠烈王2-06-85-1280
己未命日官自今勿進‘冬至元正曆’.

#高麗史29卷-世家29-忠烈王2-06-86-1280
庚申中贊金方慶密直副使朴球金周鼎閱東征軍士.

#高麗史29卷-世家29-忠烈王2-06-87-1280
丙寅遣中贊金方慶將軍鄭仁卿如元賀正.

#高麗史29卷-世家29-忠烈王2-06-88-1280
十二月癸酉以許珙?文學事世子保; 洪子藩知僉議府事世子貳師; 韓康爲左常侍; 宋?李尊庇?知密直司事世子元賓; 朴球金周鼎?同知密直司事; 金伯均爲密直副使; 蔡仁平爲三司使; 朱悅爲版圖判書.

#高麗史29卷-世家29-忠烈王2-06-89-1280
甲申王獵于馬堤山.

#高麗史29卷-世家29-忠烈王2-06-90-1280
辛卯趙仁規印侯還自元. 王迎詔于城西門外. 帝冊王爲開府儀同三司中書左丞相行中書省事賜印信. 又以金方慶爲中奉大夫管領高麗軍都元帥; 知密直司事朴球金周鼎爲?勇大將軍左右副都統?賜虎頭金牌印信; 趙仁規爲宣武將軍王京斷事官兼脫脫禾孫賜金牌印信; 朴之亮等十人爲武德將軍管軍千戶賜金牌及印; 趙?等十人爲?信校尉管軍摠把賜銀牌及印; 金仲成等二十人爲忠顯校尉管軍摠把.

#高麗史29卷-世家29-忠烈王2-06-91-1280
甲午宴于新殿.

#高麗史29卷-世家29-忠烈王2-07-01-1281
○(辛巳)七年春正月戊戌朔元遣王通等頒新成授時曆及許衡郭守敬所撰也詔曰: “自古有國牧民之君必以欽天授時爲立理之本黃帝堯舜以至三代莫不皆然. 爲日官者皆世守其業隨時考驗以與天合故曆法無數更之弊. 及秦滅先聖之術每置閏於歲終古法益?廢矣. 由漢而下立積年日月法以爲推步之準因仍沿襲以?于今. 夫天運流行不息而欲以一定之法拘之未有久而不差之理差而必改其勢有不得不然者. 今命太史院作靈臺制儀象日測月驗以考度數之眞積年日法皆所不取庶幾?合天運而永終無弊. 乃者新曆告成賜名曰授時曆自至元十八年正月一日頒行布告遐邇咸使聞知.” 通等館于道日寺晝測日影夜察天文求觀我國地圖.

#高麗史29卷-世家29-忠烈王2-07-02-1281
壬寅遣知密直司事韓康于忠淸交州道以備軍馬草料. 時慶尙道轉輸別監刻日督飛輓甚急民皆竄匿高丘縣吏恐後期抵罪自縊.

#高麗史29卷-世家29-忠烈王2-07-03-1281
丙午中外城隍名山大川載祀典者皆加德號.

#高麗史29卷-世家29-忠烈王2-07-04-1281
辛亥王如奉恩寺.

#高麗史29卷-世家29-忠烈王2-07-05-1281
丁巳開元路東寧府王萬戶也先大王皆遣使來以東征事也.

#高麗史29卷-世家29-忠烈王2-07-06-1281
庚申地震.

#高麗史29卷-世家29-忠烈王2-07-07-1281
乙丑行省移牒備新簽軍一萬五千人粮料及大軍自?嶺至合浦行程草料.

#高麗史29卷-世家29-忠烈王2-07-08-1281
二月己巳宰樞享王于壽康宮以賀宣命.

#高麗史29卷-世家29-忠烈王2-07-09-1281
盜入王宮竊寶玉.

#高麗史29卷-世家29-忠烈王2-07-10-1281
丁丑鷹坊與內僚享王賜米百斛助其費.

#高麗史29卷-世家29-忠烈王2-07-11-1281
辛巳哈伯那如東界閱女眞軍.

#高麗史29卷-世家29-忠烈王2-07-12-1281
壬午遣將軍李仁如元請?軍馬草料.

#高麗史29卷-世家29-忠烈王2-07-13-1281
癸未下僧批二百餘人.

#高麗史29卷-世家29-忠烈王2-07-14-1281
丙戌造成都監?. 時請元木匠以修宮室今已三歲民不堪若人以爲天示?以警之.

#高麗史29卷-世家29-忠烈王2-07-15-1281
庚寅王與公主幸世子府.

#高麗史29卷-世家29-忠烈王2-07-16-1281
內僚河汭稱旨取國?庫金銀細紵入內帑分賜嬖倖此皆朝覲盤纏科*?{斂}者也怨?交騰.

#高麗史29卷-世家29-忠烈王2-07-17-1281
三月己亥猪坂橋人家百餘火.

#高麗史29卷-世家29-忠烈王2-07-18-1281
癸卯設消?道場于壽康宮.

#高麗史29卷-世家29-忠烈王2-07-19-1281
壬子元帥金方慶萬戶朴球金周鼎帥師向合浦.

#高麗史29卷-世家29-忠烈王2-07-20-1281
甲寅元遣征東行中書省右丞?都茶丘來. 時我
翼祖亦以朝命自東北面來見王至于再三益恭益虔王曰: “卿本士族豈忘本乎? 今觀卿擧止足知心之所存矣.”

#高麗史29卷-世家29-忠烈王2-07-21-1281
乙卯將軍盧英還自元帝賜駙馬國王宣命征東行中書省印. 先是王奏曰: “臣旣尙公主乞改宣命益駙馬二字.” 帝許之.

#高麗史29卷-世家29-忠烈王2-07-22-1281
丙辰王與?都茶丘議事王南面?都等東面. 事大以來王與使者東西相對今?都不敢抗禮國人大悅. ?都等往合浦.

#高麗史29卷-世家29-忠烈王2-07-23-1281
戊午皇后弘吉刺氏訃至公主遣中郞將鄭公如元請奔喪.

#高麗史29卷-世家29-忠烈王2-07-24-1281
是月林千戶押歸附一萬五千來.

#高麗史29卷-世家29-忠烈王2-07-25-1281
夏四月丙寅朔幸合浦右副承旨鄭可臣扈從.

#高麗史29卷-世家29-忠烈王2-07-26-1281
庚辰王至合浦.

#高麗史29卷-世家29-忠烈王2-07-27-1281
癸未大閱于合浦.

#高麗史29卷-世家29-忠烈王2-07-28-1281
庚寅公主如元.

#高麗史29卷-世家29-忠烈王2-07-29-1281
五月戊戌?都茶丘及金方慶朴球金周鼎等以舟師征日本.

#高麗史29卷-世家29-忠烈王2-07-30-1281
戊申以久旱禁戴笠持扇.

#高麗史29卷-世家29-忠烈王2-07-31-1281
甲寅雨.

#高麗史29卷-世家29-忠烈王2-07-32-1281
癸亥行省摠把報: “是月二十六日諸軍向一?島忽魯勿塔船軍一百十三人梢手三十六人遭風失其所之.” 遣郞將柳庇告于元.

#高麗史29卷-世家29-忠烈王2-07-33-1281
六月壬申金方慶等與日本戰斬首三百餘級翼日復戰茶丘軍敗績范文虎亦以戰艦三千五百?蠻軍十餘萬來會値大風蠻軍皆溺死.

#高麗史29卷-世家29-忠烈王2-07-34-1281
癸未王次慶州下僧批僧輩以綾羅賂左右得職人謂羅禪師綾首座. 娶妻居室者居半.

#高麗史29卷-世家29-忠烈王2-07-35-1281
丙戌元遣兵三百騎來戍合浦.

#高麗史29卷-世家29-忠烈王2-07-36-1281
秋七月癸卯郞將柳庇還自元帝許耽羅鎭戍軍五十名出陸耕種.

#高麗史29卷-世家29-忠烈王2-07-37-1281
乙巳公主至懿州帝?還國丁未乃還.

#高麗史29卷-世家29-忠烈王2-07-38-1281
己酉王至自合浦.

#高麗史29卷-世家29-忠烈王2-07-39-1281
甲寅王與公主宴于壽康宮.

#高麗史29卷-世家29-忠烈王2-07-40-1281
元帥金方慶使中郞將朴?奏: “諸軍至太宰府累戰交綏而退蠻船五十?隨至復向其城.” 因獻所獲甲?弓矢鞍馬等物. 拜?攝將軍.

#高麗史29卷-世家29-忠烈王2-07-41-1281
戊午遣知密直司事韓康如元賀聖節.

#高麗史29卷-世家29-忠烈王2-07-42-1281
八月丁卯王與公主幸慶尙道.

#高麗史29卷-世家29-忠烈王2-07-43-1281
庚午將軍元卿偕也先不花還自元帝?塔納於慶尙塔刺赤於全羅也先不花於忠淸皆爲脫脫禾孫.

#高麗史29卷-世家29-忠烈王2-07-44-1281
壬申遣別將康世齎行中書省表如元賀聖節.

#高麗史29卷-世家29-忠烈王2-07-45-1281
王與公主次用安驛聞陰竹監務金珥政最特差爲都評議案牘員.

#高麗史29卷-世家29-忠烈王2-07-46-1281
丙子次于順安縣慶尙道按廉使閔萱設宴于新院.

#高麗史29卷-世家29-忠烈王2-07-47-1281
丁丑次甫州副使朴璘跨川作茅亭設宴左右皆譽移次安東府府使金?結綵棚張樂以迎. 判官李檜惜民力務省浮費又拙於進退內僚皆毁之. 於是移檜於甫州璘於安東.

#高麗史29卷-世家29-忠烈王2-07-48-1281
己卯別將金洪柱自合浦至行宮告東征軍敗元帥等還至合浦.

#高麗史29卷-世家29-忠烈王2-07-49-1281
壬午遣將軍李仁如元.

#高麗史29卷-世家29-忠烈王2-07-50-1281
乙酉贊成事朴恒卒.

#高麗史29卷-世家29-忠烈王2-07-51-1281
閏月甲午金方慶等來謁行宮.

#高麗史29卷-世家29-忠烈王2-07-52-1281
癸丑地震.

#高麗史29卷-世家29-忠烈王2-07-53-1281
丙辰遣左司議潘阜勞?都茶丘范文虎.

#高麗史29卷-世家29-忠烈王2-07-54-1281
庚申王與公主至自慶尙道.

#高麗史29卷-世家29-忠烈王2-07-55-1281
是月?都茶丘范文虎等還元官軍不返者無慮十萬有幾.

#高麗史29卷-世家29-忠烈王2-07-56-1281
九月乙亥中郞將鄭公郞將柳庇還自元帝?曰: “王勞於軍事其勿來朝.”

#高麗史29卷-世家29-忠烈王2-07-57-1281
癸未中郞將鄭福均還自元帝陞僉議府爲從三品鑄印賜之.

#高麗史29卷-世家29-忠烈王2-07-58-1281
冬十月己亥元?: “於本國金州等處置鎭邊萬戶府以印侯爲?勇大將軍鎭邊萬戶賜虎符及印張舜龍爲宣武將軍鎭邊管軍摠管.”

#高麗史29卷-世家29-忠烈王2-07-59-1281
己未發龍門倉兵粮給領府.

#高麗史29卷-世家29-忠烈王2-07-60-1281
十一月癸亥下敎: “每月初八十五二十三日及帝本命日禁宰殺且放衙.”

#高麗史29卷-世家29-忠烈王2-07-61-1281
乙丑元召還皇子愛牙赤. 庚辰王與公主餞于碧瀾渡.

#高麗史29卷-世家29-忠烈王2-07-62-1281
壬午各道按廉使啓: “東征軍九千九百六十名梢工水手一萬七千二十九名其生還者一萬九千三百九十七名.”

#高麗史29卷-世家29-忠烈王2-07-63-1281
十二月壬辰遣大將軍金子廷如元賀正.

#高麗史29卷-世家29-忠烈王2-07-64-1281
庚戌有旨曰: “寡人嘗爲世子入朝京師羅裕池允輔金應文鄭仁卿車得圭金富允李之?黃龍金義光梁貯周碩金位良等有侍從之勞昔賊臣林惟茂擁兵江都以拒帝命贊成事致仕宋松禮前樞密院副使洪文系知密直司事宋?大將軍金之底奮義掃蕩功在社稷. 其?議賞典.”

#高麗史29卷-世家29-忠烈王2-07-65-1281
是年自春至冬中外疫?大興死者甚衆.

#高麗史29卷-世家29-忠烈王2-08-01-1282
○(壬午)八年春正月乙亥元遣?刺?蒙古不花問耽羅防守軍粮草粮歲*?{支}之數.

#高麗史29卷-世家29-忠烈王2-08-02-1282
丁丑王與公主如玄化寺.

#高麗史29卷-世家29-忠烈王2-08-03-1282
庚辰上將軍印侯張舜龍等與鷹坊享王于竹坂宮.

#高麗史29卷-世家29-忠烈王2-08-04-1282
是月元罷征東行中書省.

#高麗史29卷-世家29-忠烈王2-08-05-1282
二月癸巳忽赤享王于竹坂宮.

#高麗史29卷-世家29-忠烈王2-08-06-1282
元遣蒙漢軍一千四百來戍耽羅.

#高麗史29卷-世家29-忠烈王2-08-07-1282
乙未王獵于西郊.

#高麗史29卷-世家29-忠烈王2-08-08-1282
戊戌王獵于馬堤山.

#高麗史29卷-世家29-忠烈王2-08-09-1282
甲辰燃燈王如奉恩寺除伎會.

#高麗史29卷-世家29-忠烈王2-08-10-1282
乙巳王與公主如興王寺遂幸壽康宮.

#高麗史29卷-世家29-忠烈王2-08-11-1282
乙卯幸王輪寺.

#高麗史29卷-世家29-忠烈王2-08-12-1282
三月辛酉朔以判三司事韓康密直副使金伯均爲宰樞所司存.

#高麗史29卷-世家29-忠烈王2-08-13-1282
甲子醮于本闕.

#高麗史29卷-世家29-忠烈王2-08-14-1282
己巳王與公主親設消?道場于新殿.

#高麗史29卷-世家29-忠烈王2-08-15-1282
夏四月京城泥岾佛腹藏里有盲兒其父母俱疫死兒獨與一白狗居. 兒執狗尾出于路人施以飯狗不敢先?兒言渴狗引至井令飮復引還兒曰: “我失父母賴狗以活.” 觀者憐之號爲義犬.

#高麗史29卷-世家29-忠烈王2-08-16-1282
戊戌元遣不八思馮元吉來勘兵糧. 又以東征軍敗遣兵三百四十戍合浦六十守王京以備不虞.

#高麗史29卷-世家29-忠烈王2-08-17-1282
丙午遣同知密直司事朴球鎭合浦.

#高麗史29卷-世家29-忠烈王2-08-18-1282
戊申遣佐郞李行儉如元進黃漆.

#高麗史29卷-世家29-忠烈王2-08-19-1282
己酉以旱徙市禁戴笠持扇.

#高麗史29卷-世家29-忠烈王2-08-20-1282
乙卯王與公主幸本闕設百座法席.

#高麗史29卷-世家29-忠烈王2-08-21-1282
丁巳命州郡進?犬.

#高麗史29卷-世家29-忠烈王2-08-22-1282
五月庚申敎曰: “予惟否德國步多艱天譴相仍旱?連歲故宜戒愼修德消變其犯二罪以下悉皆原免加松嶽及境內名山大川德號祖聖以下列祖加上尊號道詵國師文昌侯弘儒侯?加封爵文武正雜凡有職者加次第同正. 己巳年東歸至婆娑府聞變還朝侍從輔佐將軍丁伍孚鄭仁卿車得珪李之?大府尹金應文郞將金義光爲一等功臣大將軍羅裕池允輔將軍林庇摠郞李承衍將軍金富允中郞將黃就郞將?周碩梁貯正郞白佐明郞將田祐金位良爲二等功臣各賜田民其餘從臣依甲戌年宣旨子孫錄用別將金心伯劉福和殿前承旨崔仲卿雖皆常式七品隨從有功許通五品. 中郞將鄭承五再從入朝許其子限五品.”

#高麗史29卷-世家29-忠烈王2-08-23-1282
辛酉王與公主御凉樓使忽赤鷹坊分朋擊毬勝者賞以銀甁.

#高麗史29卷-世家29-忠烈王2-08-24-1282
壬戌宰樞享王于新殿.

#高麗史29卷-世家29-忠烈王2-08-25-1282
丙寅王獵于金郊.

#高麗史29卷-世家29-忠烈王2-08-26-1282
甲戌作大屋于禁苑使張恭李平養鷹王日必再至二人殺城中?狗無?.

#高麗史29卷-世家29-忠烈王2-08-27-1282
癸未王與公主幸積石寺.

#高麗史29卷-世家29-忠烈王2-08-28-1282
丁亥遣將軍朴義等二十五人如元獻鷹.

#高麗史29卷-世家29-忠烈王2-08-29-1282
六月己丑王如奉恩寺.

#高麗史29卷-世家29-忠烈王2-08-30-1282
蠻軍摠把沈聰等六人自日本逃來言: “本明州人至元十八年六月十八日從葛刺?萬戶上船至日本値惡風船敗. 衆軍十三四萬同?一山十月初八日日本軍至我軍飢不能戰皆降日本擇留工匠及知田者餘皆殺之.” 王遣上將軍印侯郞將柳庇押聰等送于元.

#高麗史29卷-世家29-忠烈王2-08-31-1282
乙巳慮囚.

#高麗史29卷-世家29-忠烈王2-08-32-1282
己酉王以公主有疾幸王輪寺翼日移御神孝寺.

#高麗史29卷-世家29-忠烈王2-08-33-1282
癸丑又放囚.

#高麗史29卷-世家29-忠烈王2-08-34-1282
丙辰 移御?文學事許珙第.

#高麗史29卷-世家29-忠烈王2-08-35-1282
秋七月戊午朔日食.

#高麗史29卷-世家29-忠烈王2-08-36-1282
庚申遣散員高世如元請醫巫.

#高麗史29卷-世家29-忠烈王2-08-37-1282
辛酉以公主病設法華道場.

#高麗史29卷-世家29-忠烈王2-08-38-1282
甲子移御齊安侯第. 自是移幸諸私第寺院或日再移.

#高麗史29卷-世家29-忠烈王2-08-39-1282
庚午大府寺不供蝎炬囚監察史郭膺內侍別監康之元于巡馬所.

#高麗史29卷-世家29-忠烈王2-08-40-1282
辛巳遣密直副使金伯鈞如元賀聖節.

#高麗史29卷-世家29-忠烈王2-08-41-1282
是月以公主久病禁鷹坊宰牛.

#高麗史29卷-世家29-忠烈王2-08-42-1282
八月丙戌朔高世還自元帝曰: “病非巫所能已醫則前已遣鍊德新何必他醫?” 惟賜藥物.

#高麗史29卷-世家29-忠烈王2-08-43-1282
甲午蠻軍五人自日本逃來.

#高麗史29卷-世家29-忠烈王2-08-44-1282
乙未大將軍印侯還自元帝以內僚高宗秀爲巡馬千戶仍賜金牌. 王嬖宗秀表請故也.

#高麗史29卷-世家29-忠烈王2-08-45-1282
丙午王獵于猪灘.

#高麗史29卷-世家29-忠烈王2-08-46-1282
九月丁巳朔幸王輪寺.

#高麗史29卷-世家29-忠烈王2-08-47-1282
甲子王與公主世子幸吉祥寺設五百聖齋.

#高麗史29卷-世家29-忠烈王2-08-48-1282
郞將柳庇還自元帝賜王駙馬國王金印.

#高麗史29卷-世家29-忠烈王2-08-49-1282
丙寅王與公主幸福靈寺.

#高麗史29卷-世家29-忠烈王2-08-50-1282
戊辰王與公主獵于馬堤山.

#高麗史29卷-世家29-忠烈王2-08-51-1282
幸壽康宮.

#高麗史29卷-世家29-忠烈王2-08-52-1282
乙亥王與公主?于忠淸道.

#高麗史29卷-世家29-忠烈王2-08-53-1282
以洪子翰爲耽羅防護副使.

#高麗史29卷-世家29-忠烈王2-08-54-1282
遣鷹坊?魯漢等如元獻鷹.

#高麗史29卷-世家29-忠烈王2-08-55-1282
遣親從將軍鄭仁卿于遼瀋中郞將鄭福均于東寧府推刷人物.

#高麗史29卷-世家29-忠烈王2-08-56-1282
行從都監禁油蜜果又禁遠道守令來謁.

#高麗史29卷-世家29-忠烈王2-08-57-1282
丁丑過孔岩次于安南.

#高麗史29卷-世家29-忠烈王2-08-58-1282
庚辰忠淸道按廉鞠成允享王.

#高麗史29卷-世家29-忠烈王2-08-59-1282
壬午火獵民有焚禾者償其直.

#高麗史29卷-世家29-忠烈王2-08-60-1282
冬十月癸巳王與公主至自忠淸道.

#高麗史29卷-世家29-忠烈王2-08-61-1282
甲午幸將軍張舜龍家.

#高麗史29卷-世家29-忠烈王2-08-62-1282
壬寅迎僧見明于內殿.

#高麗史29卷-世家29-忠烈王2-08-63-1282
丁未遣禿魯花上將軍金?如元.

#高麗史29卷-世家29-忠烈王2-08-64-1282
己酉設仁王道場于崇慶堂王與公主行香.

#高麗史29卷-世家29-忠烈王2-08-65-1282
十一月戊午賜崔伯倫等及第.

#高麗史29卷-世家29-忠烈王2-08-66-1282
庚辰元遣禿渾賀仲謙修戰艦.

#高麗史29卷-世家29-忠烈王2-08-67-1282
丙戌分遣知密直司事宋?于慶尙同知密直司事金伯均于全羅密直副使禹濬?于忠淸判司宰金之卿于西海以修戰艦.

#高麗史29卷-世家29-忠烈王2-08-68-1282
十二月己丑遣上將軍兪洪愼如元賀正.

#高麗史29卷-世家29-忠烈王2-08-69-1282
乙未王與公主幸廣明寺訪僧見明.

#高麗史29卷-世家29-忠烈王2-08-70-1282
丙申遣上將軍印侯如元.

#高麗史29卷-世家29-忠烈王2-08-71-1282
東征時有峯城民沒于倭逃至元明州帝賜名更生授百戶遣還.

#高麗史29卷-世家29-忠烈王2-08-72-1282
乙巳譯者鄭之衍還自元帝有旨耽羅鎭戍軍爾國差官管領.

#高麗史29卷-世家29-忠烈王2-08-73-1282
壬子慮囚.

#高麗史29卷-世家29-忠烈王2-08-74-1282
戊午遣將軍李英柱巡歷州郡察吏賢不肖以聞罷尙州司錄權萬紀安東司錄任耘珍島縣令趙得珠.

#高麗史29卷-世家29-忠烈王2-09-01-1283
○(癸未)九年春正月丙辰朔日官奏: “日當食.” 停宴會.

#高麗史29卷-世家29-忠烈王2-09-02-1283
丁巳宴于新殿.

#高麗史29卷-世家29-忠烈王2-09-03-1283
庚申世子設宴.

#高麗史29卷-世家29-忠烈王2-09-04-1283
癸亥元遣伯刺介來求耽羅香樟木.

#高麗史29卷-世家29-忠烈王2-09-05-1283
壬申宴于新殿王不豫.

#高麗史29卷-世家29-忠烈王2-09-06-1283
癸酉設消災道場于本闕.

#高麗史29卷-世家29-忠烈王2-09-07-1283
甲戌宰樞以王疾設法會于廣明寺.

#高麗史29卷-世家29-忠烈王2-09-08-1283
乙亥遣郞將仇千壽如元?東征緩急至平灣州見修戰艦乃還.

#高麗史29卷-世家29-忠烈王2-09-09-1283
丙子移御中贊金方慶第.

#高麗史29卷-世家29-忠烈王2-09-10-1283
二月甲午幸壽康宮宰樞享王.

#高麗史29卷-世家29-忠烈王2-09-11-1283
庚子賜三番忽赤畿縣田號放牧所.

#高麗史29卷-世家29-忠烈王2-09-12-1283
丁未王放鷹于昇天府.

#高麗史29卷-世家29-忠烈王2-09-13-1283
戊申元遣束干李良茂送楮?三千錠爲修艦費.

#高麗史29卷-世家29-忠烈王2-09-14-1283
三月乙卯朔中郞將柳庇還自元言: “帝徵江南軍將以八月東征日本.”

#高麗史29卷-世家29-忠烈王2-09-15-1283
丁巳遣大將軍鄭仁卿別將鄭良如遼陽北京推刷流民.

#高麗史29卷-世家29-忠烈王2-09-16-1283
戊午流民至谷州遂安縣者移處新恩縣命加存恤.

#高麗史29卷-世家29-忠烈王2-09-17-1283
己未中郞將趙?等還自元帝賜鋪馬箚子五道.

#高麗史29卷-世家29-忠烈王2-09-18-1283
庚申也先大王遣使來獻海東靑.

#高麗史29卷-世家29-忠烈王2-09-19-1283
辛酉市馬于懿州.

#高麗史29卷-世家29-忠烈王2-09-20-1283
壬戌遣部夫使于諸道.

#高麗史29卷-世家29-忠烈王2-09-21-1283
癸亥遣中郞將池瑄如元.

#高麗史29卷-世家29-忠烈王2-09-22-1283
甲子親醮三界于本闕.

#高麗史29卷-世家29-忠烈王2-09-23-1283
庚午以僧見明爲國尊.

#高麗史29卷-世家29-忠烈王2-09-24-1283
遣使諸道備兵糧造軍器修戰艦.

#高麗史29卷-世家29-忠烈王2-09-25-1283
甲戌遣副知密直司事趙仁規如元請?軍糧.

#高麗史29卷-世家29-忠烈王2-09-26-1283
遣使捕鷹於東界.

#高麗史29卷-世家29-忠烈王2-09-27-1283
辛巳幸王輪寺.

#高麗史29卷-世家29-忠烈王2-09-28-1283
癸未王獵于東郊.

#高麗史29卷-世家29-忠烈王2-09-29-1283
夏四月乙酉命判密直金周鼎閱軍於燃燈都監.

#高麗史29卷-世家29-忠烈王2-09-30-1283
戊子遣使于諸道令修艦夫匠三分?一歸農.

#高麗史29卷-世家29-忠烈王2-09-31-1283
辛卯三番忽赤享王于新殿.

#高麗史29卷-世家29-忠烈王2-09-32-1283
元遣塔納阿?禿刺來督修戰艦.

#高麗史29卷-世家29-忠烈王2-09-33-1283
東界杆城人宋蕃告于元曰: “高麗東西界歸於朝廷其田尙爲國人所有計其畝可得四萬石請充東征軍糧.” 中書省遣人徵之王問宰樞曰: “朝廷以宋蕃之言使我益發軍糧四萬石柰何?” 對曰: “前者庾?請賦二十萬石家抽戶*?{斂}僅得四分之一故遣趙仁規請?其數若增四萬何以辦之? 宜更遣人告以情實.”

#高麗史29卷-世家29-忠烈王2-09-34-1283
己亥王與公主宴塔納阿?禿刺於新殿.

#高麗史29卷-世家29-忠烈王2-09-35-1283
丁未護軍曹允通散員韋守全還自元言趙仁規到開平奏?兵粮. 帝曰: “人言汝國足備二十萬石若誠不能量力爲之可矣.”

#高麗史29卷-世家29-忠烈王2-09-36-1283
戊申夜有物赤如火大如斗漸廣如席墮順昌宮流星相繼而隕旣而風暴作火起宮中焚蕩無餘.

#高麗史29卷-世家29-忠烈王2-09-37-1283
辛亥權罷州府郡縣事審官.

#高麗史29卷-世家29-忠烈王2-09-38-1283
五月戊午宴于?樓觀擊毬.

#高麗史29卷-世家29-忠烈王2-09-39-1283
辛酉以旱命宰樞各言時政得失宥二罪已下.

#高麗史29卷-世家29-忠烈王2-09-40-1283
己卯王與公主幸福靈寺.

#高麗史29卷-世家29-忠烈王2-09-41-1283
鄭仁卿等還自元言: “帝寢東征之議.” 王命罷修艦調兵等事.

#高麗史29卷-世家29-忠烈王2-09-42-1283
六月壬辰有告於王曰: “兩班百姓輸兵粮已畢宰樞及有權勢者獨否.” 王怒命軍糧別監具*?其名以聞.

#高麗史29卷-世家29-忠烈王2-09-43-1283
癸未趙仁規還自元帝冊王爲征東中書省左丞相依前駙馬高麗國王命與阿塔海共事.

#高麗史29卷-世家29-忠烈王2-09-44-1283
己酉王與公主幸孝信寺觀?佛.

#高麗史29卷-世家29-忠烈王2-09-45-1283
庚戌以公主生辰宴于新殿王與公主各賜群臣大鍾爭飮負者罰兩?.

#高麗史29卷-世家29-忠烈王2-09-46-1283
乙卯王與公主幸妙蓮寺.

#高麗史29卷-世家29-忠烈王2-09-47-1283
秋七月戊午置鷹坊都監以金周鼎爲使元卿朴義爲副使.

#高麗史29卷-世家29-忠烈王2-09-48-1283
命廉承益孔愉修玄化寺又修南溪院王輪寺石塔.

#高麗史29卷-世家29-忠烈王2-09-49-1283
塔納還元.

#高麗史29卷-世家29-忠烈王2-09-50-1283
己未王與公主如玄化寺.

#高麗史29卷-世家29-忠烈王2-09-51-1283
甲子公主不豫王與公主幸神孝寺.

#高麗史29卷-世家29-忠烈王2-09-52-1283
己巳遣郞將南裕廷如元進鷹.

#高麗史29卷-世家29-忠烈王2-09-53-1283
辛未遣知密直司事朴球如元賀聖節.

#高麗史29卷-世家29-忠烈王2-09-54-1283
八月癸未召還王弟順安公悰于仇音島.

#高麗史29卷-世家29-忠烈王2-09-55-1283
戊子移御齊安公第.

#高麗史29卷-世家29-忠烈王2-09-56-1283
丙申愛牙赤大王遣使獻幣.

#高麗史29卷-世家29-忠烈王2-09-57-1283
丁酉王獵于白州.

#高麗史29卷-世家29-忠烈王2-09-58-1283
辛丑選衣冠子弟充世子府宿衛.

#高麗史29卷-世家29-忠烈王2-09-59-1283
乙巳元倡優男女來王賜米三石.

#高麗史29卷-世家29-忠烈王2-09-60-1283
丙午王托供佛遣人除道三角山其實爲遊?也.

#高麗史29卷-世家29-忠烈王2-09-61-1283
己酉宴于大殿元優人呈百戱賜白銀三斤.

#高麗史29卷-世家29-忠烈王2-09-62-1283
九月甲寅召還王子滋公主賜衣物.

#高麗史29卷-世家29-忠烈王2-09-63-1283
丙辰幸王輪寺.

#高麗史29卷-世家29-忠烈王2-09-64-1283
己未王與公主飯僧于金字大藏院.

#高麗史29卷-世家29-忠烈王2-09-65-1283
庚申遣護軍朴秀崔元老戍耽羅.

#高麗史29卷-世家29-忠烈王2-09-66-1283
親醮于本*關{闕}.

#高麗史29卷-世家29-忠烈王2-09-67-1283
元流室刺只于大靑島.

#高麗史29卷-世家29-忠烈王2-09-68-1283
乙丑耽羅達魯花赤塔刺赤還自元.

#高麗史29卷-世家29-忠烈王2-09-69-1283
辛未王獵于馬堤山.

#高麗史29卷-世家29-忠烈王2-09-70-1283
壬申塔刺赤享王獻二馬求婚. 以內侍鄭孚女妻之.

#高麗史29卷-世家29-忠烈王2-09-71-1283
甲戌遣正郞魏文愷郞將金位良如開元路招刷人物.

#高麗史29卷-世家29-忠烈王2-09-72-1283
冬十月癸未護軍金富允還自元中書省差各道勸農使.

#高麗史29卷-世家29-忠烈王2-09-73-1283
甲申王與公主獵于南京.

#高麗史29卷-世家29-忠烈王2-09-74-1283
十一月辛酉遣大將軍趙?如元賀正.

#高麗史29卷-世家29-忠烈王2-09-75-1283
十二月辛丑中贊金方慶乞退以上洛公致仕康允紹亦以判三司事致仕.

#高麗史29卷-世家29-忠烈王2-10-01-1284
○(甲申)十年春正月癸丑咸平宣慰使奉中書戶部牒來推刷本國人口逃入雙城者. 王亦嘗遣魏文愷金位良推刷甚詳雙城人賂以馬位良不受而還王聞而嘉之賜馬二匹.

#高麗史29卷-世家29-忠烈王2-10-02-1284
己未王與公主幸神孝寺.

#高麗史29卷-世家29-忠烈王2-10-03-1284
丁卯命以宰樞可兼萬戶者令鎭東邊.

#高麗史29卷-世家29-忠烈王2-10-04-1284
癸酉王與公主自神孝寺還齊安公第. 二月癸未又幸神孝寺.

#高麗史29卷-世家29-忠烈王2-10-05-1284
戊子以副知密直司事廉承益爲慶尙全羅忠淸道都巡問使.

#高麗史29卷-世家29-忠烈王2-10-06-1284
庚寅還宮飯僧于禁中.

#高麗史29卷-世家29-忠烈王2-10-07-1284
丙申趙?齎表還自元帝受尊號大赦.

#高麗史29卷-世家29-忠烈王2-10-08-1284
丁酉王與公主移御齊安公第.

#高麗史29卷-世家29-忠烈王2-10-09-1284
己亥元遣濟州達魯花赤來.

#高麗史29卷-世家29-忠烈王2-10-10-1284
辛丑遣知密直司事宋?護軍張舜龍如元賀加上尊號.

#高麗史29卷-世家29-忠烈王2-10-11-1284
己酉王與公主幸吉祥寺齋五百羅漢.

#高麗史29卷-世家29-忠烈王2-10-12-1284
三月丁巳幸王輪寺.

#高麗史29卷-世家29-忠烈王2-10-13-1284
戊午親醮三界于康安殿.

#高麗史29卷-世家29-忠烈王2-10-14-1284
乙丑幸賢聖寺.

#高麗史29卷-世家29-忠烈王2-10-15-1284
夏四月庚寅王及公主世子如元扈從臣僚一千二百餘人齎銀六百三十餘斤紵布二千四百四十餘匹楮幣一千八百餘錠.

#高麗史29卷-世家29-忠烈王2-10-16-1284
戊戌次中和縣元捉鷹使郞哥?東寧府達魯花赤等來獻鷹馬.

#高麗史29卷-世家29-忠烈王2-10-17-1284
己亥次東寧府賜郞哥?達魯花赤等銀紵有差.

#高麗史29卷-世家29-忠烈王2-10-18-1284
癸卯地震.

#高麗史29卷-世家29-忠烈王2-10-19-1284
甲辰帶方公?等以禿魯花如元.

#高麗史29卷-世家29-忠烈王2-10-20-1284
戊申次龍州東京達魯花赤來迎獻馬.

#高麗史29卷-世家29-忠烈王2-10-21-1284
五月庚戌以判密直金周鼎爲鎭邊萬戶.

#高麗史29卷-世家29-忠烈王2-10-22-1284
戊午東寧摠管洪仲熙來獻馬.

#高麗史29卷-世家29-忠烈王2-10-23-1284
己未入東京摠管康守衡及東京官僚等宴慰各獻良馬.

#高麗史29卷-世家29-忠烈王2-10-24-1284
庚申郞將高世還自元帝許除軍器不遣種田軍.

#高麗史29卷-世家29-忠烈王2-10-25-1284
閏月辛巳設消災道場于大內.

#高麗史29卷-世家29-忠烈王2-10-26-1284
丙戌獻鷹使四十人如元.

#高麗史29卷-世家29-忠烈王2-10-27-1284
辛丑元遣捉鷹使高子等六人來.

#高麗史29卷-世家29-忠烈王2-10-28-1284
六月庚午元遣?梨帖木兒領兵來戍濟州.

#高麗史29卷-世家29-忠烈王2-10-29-1284
丙子監修國史元傅修國史許珙韓康等撰古今錄至十月而成.

#高麗史29卷-世家29-忠烈王2-10-30-1284
丁亥同知密直蔡仁平卒.

#高麗史29卷-世家29-忠烈王2-10-31-1284
秋七月甲午典法判書金?卒.

#高麗史29卷-世家29-忠烈王2-10-32-1284
己亥遣副知密直司事孔愉如元賀聖節.

#高麗史29卷-世家29-忠烈王2-10-33-1284
九月甲申王及公主世子至自元.

#高麗史29卷-世家29-忠烈王2-10-34-1284
己亥以金周鼎爲文翰學士承旨李尊庇爲監察大夫孔愉爲典法判書鄭可臣爲密直學士崔守璜爲右副承旨廉守貞以寵臣承益之兄驟得少府尹知制誥.

#高麗史29卷-世家29-忠烈王2-10-35-1284
冬十月丙午親醮于康安殿.

#高麗史29卷-世家29-忠烈王2-10-36-1284
丁巳王獵于平州.

#高麗史29卷-世家29-忠烈王2-10-37-1284
甲子賜趙宣烈等及第.

#高麗史29卷-世家29-忠烈王2-10-38-1284
乙丑王與公主宴于崇慶堂.

#高麗史29卷-世家29-忠烈王2-10-39-1284
十一月戊寅王與公主幸法華寺.

#高麗史29卷-世家29-忠烈王2-10-40-1284
辛巳元遣監候張仲良來頒曆.

#高麗史29卷-世家29-忠烈王2-10-41-1284
甲申宥二罪以下.

#高麗史29卷-世家29-忠烈王2-10-42-1284
癸巳徵中道丁夫營竹坂宮大殿.

#高麗史29卷-世家29-忠烈王2-10-43-1284
乙未王與公主幸妙蓮寺.

#高麗史29卷-世家29-忠烈王2-10-44-1284
己亥王獵于都羅山.

#高麗史29卷-世家29-忠烈王2-10-45-1284
十二月甲辰遣密直學士鄭可臣如元賀正.

#高麗史29卷-世家29-忠烈王2-10-46-1284
丙午王與公主幸妙蓮寺設華嚴法會.

#高麗史29卷-世家29-忠烈王2-10-47-1284
甲寅以印侯爲鎭邊萬戶.

#高麗史29卷-世家29-忠烈王2-10-48-1284
丁巳以趙?爲左副承旨.

#高麗史29卷-世家29-忠烈王2-10-49-1284
戊辰以洪子藩僉議贊成事; 金周鼎知都僉議事.

世家卷第二十九.


#高麗史30卷-世家30-00-00-00-0000
世家卷第三十. 高麗史三十.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史30卷-世家30-忠烈王3-00-00-0000
忠烈王三.

#高麗史30卷-世家30-忠烈王3-11-01-1285
○(乙酉)十一年春正月丙子元遣吏部郞中撒刺兒來詔復以安童爲右丞相.

#高麗史30卷-世家30-忠烈王3-11-02-1285
癸未東寧府千戶崔坦等來享王.

#高麗史30卷-世家30-忠烈王3-11-03-1285
乙酉王與公主世子獵于平州溫井供億之費不可勝言. 時權貴侵奪民田奸氓附勢多免賦役凡諸徵*?{斂}平民苦之.

#高麗史30卷-世家30-忠烈王3-11-04-1285
丁酉王至自平州設彩棚雜戱以迎.

#高麗史30卷-世家30-忠烈王3-11-05-1285
二月戊申宴濟州達魯花赤于正殿.

#高麗史30卷-世家30-忠烈王3-11-06-1285
己酉王與公主幸法華寺.

#高麗史30卷-世家30-忠烈王3-11-07-1285
辛亥慮囚.

#高麗史30卷-世家30-忠烈王3-11-08-1285
癸丑地震.

#高麗史30卷-世家30-忠烈王3-11-09-1285
甲寅宰樞享王.

#高麗史30卷-世家30-忠烈王3-11-10-1285
乙卯流右白甲指諭孫公呂于海島. 公呂曾投逆賊向王語多不遜濫受是職宰樞白而流之.

#高麗史30卷-世家30-忠烈王3-11-11-1285
丁巳燃燈王如奉恩寺除伎樂.

#高麗史30卷-世家30-忠烈王3-11-12-1285
庚申王獵于馬堤山.

#高麗史30卷-世家30-忠烈王3-11-13-1285
癸亥忠淸道按廉使李千裕發民私伐屋材監察司?罷之.

#高麗史30卷-世家30-忠烈王3-11-14-1285
三月己卯親醮三界于康安殿.

#高麗史30卷-世家30-忠烈王3-11-15-1285
戊子遣尙藥侍醫薛景成如元. 元求良醫故遣之.

#高麗史30卷-世家30-忠烈王3-11-16-1285
己丑以旱慮囚.

#高麗史30卷-世家30-忠烈王3-11-17-1285
元斷事官及遼東宣慰使遣使東眞北面刷出本國逋逃人口.

#高麗史30卷-世家30-忠烈王3-11-18-1285
辛卯下旨一流移鄕吏不拘年限已曾還本今百姓之流移者亦宜刷還. 然流移已久安心土着若皆還本則彼此遷徙必失農業依前庚午年以上例已訖還本人外?皆不動使之安業. 一每月常膳及別膳進供時重*?{斂}殘民以爲私用痛行禁止.

#高麗史30卷-世家30-忠烈王3-11-19-1285
夏四月丙午王獵于馬堤山.

#高麗史30卷-世家30-忠烈王3-11-20-1285
庚戌判三司事致仕文昌裕卒.

#高麗史30卷-世家30-忠烈王3-11-21-1285
王及公主幸妙蓮寺.

#高麗史30卷-世家30-忠烈王3-11-22-1285
己未以旱巷市禁笠扇.

#高麗史30卷-世家30-忠烈王3-11-23-1285
庚申放輕繫.

#高麗史30卷-世家30-忠烈王3-11-24-1285
丁卯取監試尹莘傑等王製賀詩賜之.

#高麗史30卷-世家30-忠烈王3-11-25-1285
五月乙亥雨.

#高麗史30卷-世家30-忠烈王3-11-26-1285
乙酉王及公主移御神孝寺.

#高麗史30卷-世家30-忠烈王3-11-27-1285
癸巳王獵于金郊.

#高麗史30卷-世家30-忠烈王3-11-28-1285
中郞將池瑄散員鄭之衍還自元言: “帝命己未年以來逃入中朝人口悉令刷還本國.”

#高麗史30卷-世家30-忠烈王3-11-29-1285
六月癸卯王如奉恩寺.

#高麗史30卷-世家30-忠烈王3-11-30-1285
戊申遣將軍李*병等二十八人如元獻鷹.

#高麗史30卷-世家30-忠烈王3-11-31-1285
己酉元遣李熙載來詔曰: “除法物鐘磬銅鏡古銅甁鼎熟銅器物外其餘應有銅錢生銅器物以聖旨到限百日悉納所在官.” 尋命停罷.

#高麗史30卷-世家30-忠烈王3-11-32-1285
乙丑幸龜山寺視九齋夏課諸生進?謠賜果酒.

#高麗史30卷-世家30-忠烈王3-11-33-1285
秋七月庚辰遣將軍元卿宦者郞將崔世延如元獻鷹.

#高麗史30卷-世家30-忠烈王3-11-34-1285
癸未幸神孝寺設盂蘭齋.

#高麗史30卷-世家30-忠烈王3-11-35-1285
乙未遣知密直司事禹濬?如元賀聖節.

#高麗史30卷-世家30-忠烈王3-11-36-1285
庚子門下平章事致仕皇甫琦卒.

#高麗史30卷-世家30-忠烈王3-11-37-1285
八月乙卯王夢先祖遊望月臺及命奏樂于臺.

#高麗史30卷-世家30-忠烈王3-11-38-1285
乙丑王獵于馬堤山.

#高麗史30卷-世家30-忠烈王3-11-39-1285
戊辰元卿等還自元帝賜王蒲萄酒.

#高麗史30卷-世家30-忠烈王3-11-40-1285
以內竪上將軍金子廷爲東京副使.

#高麗史30卷-世家30-忠烈王3-11-41-1285
九月庚午朔幸王輪寺.

#高麗史30卷-世家30-忠烈王3-11-42-1285
乙亥以不給鷹坊人祿囚左倉別監裴瑞于巡馬所.

#高麗史30卷-世家30-忠烈王3-11-43-1285
癸未幸賢聖寺.

#高麗史30卷-世家30-忠烈王3-11-44-1285
甲申王及公主幸南京.

#高麗史30卷-世家30-忠烈王3-11-45-1285
冬十月辛丑廣平公?卒.

#高麗史30卷-世家30-忠烈王3-11-46-1285
乙卯以金周鼎爲忠淸全羅慶尙道計點都指揮使分遣計點使及別監于諸道.

#高麗史30卷-世家30-忠烈王3-11-47-1285
乙丑賜郭麟等及*?{第}.

#高麗史30卷-世家30-忠烈王3-11-48-1285
十一月己巳朔日食.

#高麗史30卷-世家30-忠烈王3-11-49-1285
丁丑王及公主幸妙蓮寺設慶讚會賜行香使洪子藩紅?.

#高麗史30卷-世家30-忠烈王3-11-50-1285
乙酉幸平州溫泉.

#高麗史30卷-世家30-忠烈王3-11-51-1285
丙戌元以東寧府爭我遂安谷州遣斷事官蘇獨海來視兼督東征造船.

#高麗史30卷-世家30-忠烈王3-11-52-1285
十二月己亥遣大將軍高天伯如元賀正.

#高麗史30卷-世家30-忠烈王3-11-53-1285
辛丑元中書省遣人來督造船又令申報軍兵梢工水手名目.

#高麗史30卷-世家30-忠烈王3-11-54-1285
癸卯以同知密直司事宋?爲慶尙道造船都指揮使又遣使諸道督造船?軍粮.

#高麗史30卷-世家30-忠烈王3-11-55-1285
甲寅元遣箭匠十人來.

#高麗史30卷-世家30-忠烈王3-11-56-1285
丙辰王及公主幸興王寺拜金塔遂幸妙蓮寺.

#高麗史30卷-世家30-忠烈王3-11-57-1285
丁卯元中書省牒調發軍粮十萬石.

#高麗史30卷-世家30-忠烈王3-12-01-1286
○(丙戌)十二年春正月庚午遣上將軍印侯如元請親朝.

#高麗史30卷-世家30-忠烈王3-12-02-1286
辛未元歸我遂安谷州.

#高麗史30卷-世家30-忠烈王3-12-03-1286
甲申王及公主幸神孝寺.

#高麗史30卷-世家30-忠烈王3-12-04-1286
丙戌元遣使詔大赦寢東征.

#高麗史30卷-世家30-忠烈王3-12-05-1286
丁酉元遣校尉朱佛大來命王勿朝.

#高麗史30卷-世家30-忠烈王3-12-06-1286
二月戊申忠淸道脫脫禾孫李英柱報康允明作亂殺寧越縣令李恂遣侍史尹諧往鞫之.

#高麗史30卷-世家30-忠烈王3-12-07-1286
辛亥燃燈王如奉恩寺.

#高麗史30卷-世家30-忠烈王3-12-08-1286
癸丑王獵于昇天府.

#高麗史30卷-世家30-忠烈王3-12-09-1286
丁巳王與公主宴元使于大殿.

#高麗史30卷-世家30-忠烈王3-12-10-1286
丁卯王入御新宮.

#高麗史30卷-世家30-忠烈王3-12-11-1286
三月癸酉宥境內.

#高麗史30卷-世家30-忠烈王3-12-12-1286
丁丑親醮三界于康安殿.

#高麗史30卷-世家30-忠烈王3-12-13-1286
己卯判三司事金應文卒.

#高麗史30卷-世家30-忠烈王3-12-14-1286
壬午以*申知事{知申事}金?爲三司使; 左承旨蔡謨爲知申事; 上將軍金?爲左承旨; 上將軍印侯爲鷹揚軍上將軍.

#高麗史30卷-世家30-忠烈王3-12-15-1286
乙酉幸王輪乾聖二寺.

#高麗史30卷-世家30-忠烈王3-12-16-1286
丁亥以金?副知密直司事.

#高麗史30卷-世家30-忠烈王3-12-17-1286
庚寅王行香于藏經道場.

#高麗史30卷-世家30-忠烈王3-12-18-1286
夏四月丁酉朔雨雹而?凡八日.

#高麗史30卷-世家30-忠烈王3-12-19-1286
甲辰霜.

#高麗史30卷-世家30-忠烈王3-12-20-1286
元遣使?商人稅錢.

#高麗史30卷-世家30-忠烈王3-12-21-1286
五月丁卯朔日食.

#高麗史30卷-世家30-忠烈王3-12-22-1286
庚午遣齊安公淑上將軍印侯如元弔皇太子眞金之喪.

#高麗史30卷-世家30-忠烈王3-12-23-1286
丁丑王獵于西海道宰相伏閤諫曰: “不?不卵聖人之訓又値久旱飢饉?臻實非行樂之時. 且農事方殷民皆歸於南畝車駕一出恐妨耘?伏望待秋而?.” 不從.

#高麗史30卷-世家30-忠烈王3-12-24-1286
乙酉宴群臣酒?群臣皆極歡擧手夜分乃罷.

#高麗史30卷-世家30-忠烈王3-12-25-1286
六月丁酉王如奉恩寺遂幸妙蓮寺.

#高麗史30卷-世家30-忠烈王3-12-26-1286
戊申遣將軍元卿等如元獻?.

#高麗史30卷-世家30-忠烈王3-12-27-1286
乙卯以監察史朴?爲忠州判官起莊宅於管內矯旨盜官米又帶官妓而來監察司劾而罷之.

#高麗史30卷-世家30-忠烈王3-12-28-1286
秋七月癸酉遼東府摠管六十奉詔歸女眞王出迎于西郊.

#高麗史30卷-世家30-忠烈王3-12-29-1286
甲戌齊安公淑等還自元帝詔推刷雙城流民.

#高麗史30卷-世家30-忠烈王3-12-30-1286
庚辰遣知密直司事趙仁規如元賀聖節.

#高麗史30卷-世家30-忠烈王3-12-31-1286
壬辰世子入國學講六經.

#高麗史30卷-世家30-忠烈王3-12-32-1286
八月戊戌遣副知密直司事金?往東眞推刷流民.

#高麗史30卷-世家30-忠烈王3-12-33-1286
令同正馬伯奇讒構本國于元帝察其誣鎖項以送王命許珙等鞫流遠島.

#高麗史30卷-世家30-忠烈王3-12-34-1286
辛亥日本人十九名來.

#高麗史30卷-世家30-忠烈王3-12-35-1286
癸丑王獵于馬堤山.

#高麗史30卷-世家30-忠烈王3-12-36-1286
辛酉以趙仁規知密直司事兼監察大夫; 蔡謨爲三司使; 羅裕知申事.

#高麗史30卷-世家30-忠烈王3-12-37-1286
九月甲戌王獵于馬堤山.

#高麗史30卷-世家30-忠烈王3-12-38-1286
乙亥遣中郞將池瑄押日本人如元.

#高麗史30卷-世家30-忠烈王3-12-39-1286
辛巳元遣胡林浸等來督捕??.

#高麗史30卷-世家30-忠烈王3-12-40-1286
壬辰以旱禁酒.

#高麗史30卷-世家30-忠烈王3-12-41-1286
冬十月庚子賜國子生李?等及第.

#高麗史30卷-世家30-忠烈王3-12-42-1286
十一月甲子親設靈寶道場于康安殿.

#高麗史30卷-世家30-忠烈王3-12-43-1286
庚午王與公主幸妙蓮寺.

#高麗史30卷-世家30-忠烈王3-12-44-1286
丁丑命直史館吳良遇等撰國史將以進于元也.

#高麗史30卷-世家30-忠烈王3-12-45-1286
戊寅遣弓箭陪將軍許評郞將金深薛之忠王維紹等九人如元.

#高麗史30卷-世家30-忠烈王3-12-46-1286
乙酉幸平州溫泉.

#高麗史30卷-世家30-忠烈王3-12-47-1286
十二月甲午元遣郞哥?來捕鷹.

#高麗史30卷-世家30-忠烈王3-12-48-1286
丁酉遣大將軍鄭仁卿如元賀正.

#高麗史30卷-世家30-忠烈王3-12-49-1286
庚子召國子司業崔雍講通鑑.

#高麗史30卷-世家30-忠烈王3-12-50-1286
乙卯以印侯副知密直司事.

#高麗史30卷-世家30-忠烈王3-13-01-1287
○(丁亥)十三年春正月甲子副知密直司事廉承益享王.

#高麗史30卷-世家30-忠烈王3-13-02-1287
戊辰同判密直司事李尊庇卒.

#高麗史30卷-世家30-忠烈王3-13-03-1287
辛未以朴之亮副知密直司事金?爲三司使.

#高麗史30卷-世家30-忠烈王3-13-04-1287
己卯放輕繫.

#高麗史30卷-世家30-忠烈王3-13-05-1287
二月庚子僉議中贊元傅卒.

#高麗史30卷-世家30-忠烈王3-13-06-1287
以燃燈移御康安殿.

#高麗史30卷-世家30-忠烈王3-13-07-1287
己未宴群臣.

#高麗史30卷-世家30-忠烈王3-13-08-1287
庚申以宋?知都僉議事; 趙仁規爲三司使; 孔愉同判密直事; 金?安??副知密直司事; 柳陞林貞杞爲左右副承旨.

#高麗史30卷-世家30-忠烈王3-13-09-1287
閏月戊辰以旱禁酒.

#高麗史30卷-世家30-忠烈王3-13-10-1287
庚午王?于馬堤山.

#高麗史30卷-世家30-忠烈王3-13-11-1287
戊寅親設消災道場于大殿.

#高麗史30卷-世家30-忠烈王3-13-12-1287
三月壬辰朔親醮三界于康安殿.

#高麗史30卷-世家30-忠烈王3-13-13-1287
庚子王及公主幸妙蓮寺.

#高麗史30卷-世家30-忠烈王3-13-14-1287
甲辰遣將軍張舜龍等獻李仁椿女于元仍令求買公主眞珠衣.

#高麗史30卷-世家30-忠烈王3-13-15-1287
乙巳元遣刑部侍郞六十來辨東寧府事.

#高麗史30卷-世家30-忠烈王3-13-16-1287
甲寅禱雨.

#高麗史30卷-世家30-忠烈王3-13-17-1287
丙辰賜四年隨從功臣各臧獲二口田百結*閒有內僚不曾隨從而濫與者.

#高麗史30卷-世家30-忠烈王3-13-18-1287
庚申合浦戍軍還元.

#高麗史30卷-世家30-忠烈王3-13-19-1287
夏四月以旱慮囚.

#高麗史30卷-世家30-忠烈王3-13-20-1287
戊辰王及公主幸福靈寺.

#高麗史30卷-世家30-忠烈王3-13-21-1287
因旱巷市.

#高麗史30卷-世家30-忠烈王3-13-22-1287
庚午禱雨.

#高麗史30卷-世家30-忠烈王3-13-23-1287
癸酉王及公主獵于西海道獵騎一千五百宰相*?{諫}曰: “旱旣太甚民方耘?竊恐此行召*?{斂}民怨. 且禽獸時方胎孕不可獵也.” 王怒不聽.

#高麗史30卷-世家30-忠烈王3-13-24-1287
王命隨駕軍士預給祿御史駁之王怒囚御史于巡馬所.

#高麗史30卷-世家30-忠烈王3-13-25-1287
乙亥有狐晝入大殿.

#高麗史30卷-世家30-忠烈王3-13-26-1287
庚辰霜三日.

#高麗史30卷-世家30-忠烈王3-13-27-1287
癸未宰樞施私財禱雨于普濟寺.

#高麗史30卷-世家30-忠烈王3-13-28-1287
戊子王至自西海道以狐怪入御神孝寺.

#高麗史30卷-世家30-忠烈王3-13-29-1287
五月辛卯朔雩大雨.

#高麗史30卷-世家30-忠烈王3-13-30-1287
乙未王與公主御?樓觀擊毬.

#高麗史30卷-世家30-忠烈王3-13-31-1287
壬寅王聞乃顔大王叛遣將軍柳庇如元請擧兵助討. 時乃顔使本國叛人庾超來推勘逃軍超聞乃顔叛逃至金郊遣人捕斬之.

#高麗史30卷-世家30-忠烈王3-13-32-1287
六月壬戌柳庇還自元帝許助兵.

#高麗史30卷-世家30-忠烈王3-13-33-1287
癸亥閱兵.

#高麗史30卷-世家30-忠烈王3-13-34-1287
以*葵謨{蔡謨}副知密直司事; 庾伯貞爲三司使.

#高麗史30卷-世家30-忠烈王3-13-35-1287
甲子遣鄭可臣于慶尙蔡謨于全羅安?于忠淸道皆爲安撫使貶金周鼎爲淸州牧使.

#高麗史30卷-世家30-忠烈王3-13-36-1287
丙寅以崔有?爲典法摠郞右副承旨.

#高麗史30卷-世家30-忠烈王3-13-37-1287
丁卯以趙仁規知都僉議司事; 孔愉判三司事; 羅裕副知密直司事.

#高麗史30卷-世家30-忠烈王3-13-38-1287
己巳閱兵訖親祭纛于宮門以金周鼎虎頭牌賜朴之亮爲左翼萬戶以朴球虎頭牌賜羅裕爲中翼副萬戶. 時有隊正李普李成兄弟皆在軍目以其有母兄乞留弟侍養弟亦乞留兄王感其孝誠?許留養.

#高麗史30卷-世家30-忠烈王3-13-39-1287
王將親助征癸酉公主餞王于?樓兼慰赴征將士. 朴之亮日晏赴宴不知王御樓騎而直至樓下王怒削其職奪虎頭牌賜韓希愈爲左翼萬戶之亮爲副萬戶.

#高麗史30卷-世家30-忠烈王3-13-40-1287
甲戌韓希愈將兵啓行.

#高麗史30卷-世家30-忠烈王3-13-41-1287
己卯封紺嶽山神第二子爲都萬戶以冀陰助征也.

#高麗史30卷-世家30-忠烈王3-13-42-1287
丙子兩府餞王于?樓.

#高麗史30卷-世家30-忠烈王3-13-43-1287
戊寅譯語金仁還自元云: “帝拔乃顔城.” 公主喜賜金線絹各一匹拜隊尉. 城中聞者皆喜日中罷市.

#高麗史30卷-世家30-忠烈王3-13-44-1287
壬午調留京侍衛軍.

#高麗史30卷-世家30-忠烈王3-13-45-1287
秋七月庚寅王親統前軍以印侯爲中軍萬戶出次開城卵山王?然泣下群臣皆掩泣.

#高麗史30卷-世家30-忠烈王3-13-46-1287
壬寅東京摠管康守衡遼東宣慰使等遣人來言曰: “王若未能速赴宜先遣精兵一千.” 王乃遣將軍柳庇中郞將吳仁永如元奏親將兵已發.

#高麗史30卷-世家30-忠烈王3-13-47-1287
庚戌加上祖宗尊號又加境內山川神祇號.

#高麗史30卷-世家30-忠烈王3-13-48-1287
八月丁卯柳庇吳仁永等還自元言: “帝親征乃顔擒之拔其城車駕還燕京罷諸路兵. 且命王乘傳入賀節日.” 王喜拜庇爲大將軍仁永爲將軍.

#高麗史30卷-世家30-忠烈王3-13-49-1287
戊辰公主遣柳庇如元請從王入朝.

#高麗史30卷-世家30-忠烈王3-13-50-1287
庚辰東寧府譯語中郞將丘千壽捕雙城諜人忽都?德山等來.

#高麗史30卷-世家30-忠烈王3-13-51-1287
辛巳以趙?副知密直司事; 權?爲左副承旨.

#高麗史30卷-世家30-忠烈王3-13-52-1287
乙酉遣郞將鄭之衍如元告捕雙城諜人.

#高麗史30卷-世家30-忠烈王3-13-53-1287
九月庚子東眞骨嵬國萬戶帖木兒領蠻軍一千人罷戍還元來謁公主.

#高麗史30卷-世家30-忠烈王3-13-54-1287
甲寅王在燕京召公主世子入朝.

#高麗史30卷-世家30-忠烈王3-13-55-1287
冬十月戊午朔日食雨不見.

#高麗史30卷-世家30-忠烈王3-13-56-1287
庚午公主世子移御于車信第.

#高麗史30卷-世家30-忠烈王3-13-57-1287
戊寅公主世子如元.

#高麗史30卷-世家30-忠烈王3-13-58-1287
十一月癸巳元遣塔刺兒來爲耽羅達魯花赤.

#高麗史30卷-世家30-忠烈王3-13-59-1287
乙未公主至西京聞賊起咸平府道梗遂還.

#高麗史30卷-世家30-忠烈王3-13-60-1287
壬子遣大將軍奇琯如元賀正.

#高麗史30卷-世家30-忠烈王3-13-61-1287
知都僉議府事致仕朱悅卒.

#高麗史30卷-世家30-忠烈王3-13-62-1287
十二月丙寅王至自元.

#高麗史30卷-世家30-忠烈王3-13-63-1287
太白晝見.

#高麗史30卷-世家30-忠烈王3-13-64-1287
以廉承益爲僉議評理; 鄭可臣判三司事; 金?同判密直司事; 韓希愈副知密直司事.

#高麗史30卷-世家30-忠烈王3-13-65-1287
己巳有旨良家處女先告官然後嫁之違者罪之. 因命許珙等選童女.

#高麗史30卷-世家30-忠烈王3-13-66-1287
癸未以許珙爲僉議中贊; 洪子藩韓康?爲僉議贊成事; 趙仁規廉承益?知都僉議司事; 朴之亮判三司事; 印侯判密直司事; 羅裕同知密直司事; 林貞杞金之淑金?蔡謨?副知密直司事; 權?爲密直學士; 鄭可臣爲監察大夫; 李混爲右副承旨.

#高麗史30卷-世家30-忠烈王3-14-01-1288
○(戊子)十四年春正月己丑以安珦爲左副承旨.

#高麗史30卷-世家30-忠烈王3-14-02-1288
庚寅以韓康爲僉議侍郞贊成事趙仁規爲僉議贊成事知都僉議廉承益辭以印侯代之.

#高麗史30卷-世家30-忠烈王3-14-03-1288
己亥愛加赤大王遣使來求馬.

#高麗史30卷-世家30-忠烈王3-14-04-1288
壬寅宴于內殿王數舞公主止之不聽.

#高麗史30卷-世家30-忠烈王3-14-05-1288
癸卯王及公主幸妙蓮寺宦者將軍崔世延金義光等設彩棚張雜?.

#高麗史30卷-世家30-忠烈王3-14-06-1288
丙午帝賜萬戶千戶百戶金銀牌雙珠金牌四分賜朴之亮羅裕韓希愈張舜龍銀牌分賜百戶以下軍士.

#高麗史30卷-世家30-忠烈王3-14-07-1288
甲寅知都僉議印侯辭以金?代之安?知密直司事韓希愈爲副知密直司事.

#高麗史30卷-世家30-忠烈王3-14-08-1288
二月丙辰朔崔世延享王公主以饌品過侈不受.

#高麗史30卷-世家30-忠烈王3-14-09-1288
丁巳元遣?羅奚等來頒赦.

#高麗史30卷-世家30-忠烈王3-14-10-1288
辛酉遣將軍吳仁永如元. 時北賊叛亂我國宜起兵助戰而王難之遣仁永入奏曰: “今東鄙未寧請親率征北兵移鎭雙城.”

#高麗史30卷-世家30-忠烈王3-14-11-1288
壬戌以安迪材爲會源防護使.

#高麗史30卷-世家30-忠烈王3-14-12-1288
諸萬戶及軍士享王及公主于大殿.

#高麗史30卷-世家30-忠烈王3-14-13-1288
丁丑王?于都羅山.

#高麗史30卷-世家30-忠烈王3-14-14-1288
戊寅中郞將鄭之衍齎金銀牌還自元. 時議曰: “本國有民無軍而多請萬戶千戶金銀牌若朝廷有事以牌數徵兵則若之何?”

#高麗史30卷-世家30-忠烈王3-14-15-1288
甲申親醮于康安殿.

#高麗史30卷-世家30-忠烈王3-14-16-1288
三月丁亥左右翼萬戶羅裕韓希愈張舜龍等享王于內殿酒?王起舞拍手自歌.

#高麗史30卷-世家30-忠烈王3-14-17-1288
辛卯幸王輪賢聖二寺.

#高麗史30卷-世家30-忠烈王3-14-18-1288
戊戌禁慶尙道勸農使獻細麻布.

#高麗史30卷-世家30-忠烈王3-14-19-1288
辛丑以崔?紹爲會源防護使.

#高麗史30卷-世家30-忠烈王3-14-20-1288
壬寅將軍吳仁永還自元言: “帝以乃顔餘黨復叛發兵親征以我國軍戍東藩.”

#高麗史30卷-世家30-忠烈王3-14-21-1288
戊申遣使諸道??.

#高麗史30卷-世家30-忠烈王3-14-22-1288
夏四月乙卯朔郞將金精還自元詔以王爲征東行尙書省左丞相.

#高麗史30卷-世家30-忠烈王3-14-23-1288
癸亥大雨雹.

#高麗史30卷-世家30-忠烈王3-14-24-1288
丁卯以判三司事朴之亮爲東北面兵馬使; 大將軍金德之知兵馬事.

#高麗史30卷-世家30-忠烈王3-14-25-1288
庚午元右丞塔出遣人請發兵五千及軍粮赴建州先是王請以征北兵移鎭雙城帝已許之中書省奉帝旨諭塔出云: “鎭東藩事當與高麗王共議.” 塔出以此請兵與粮然建州距本國三千餘里山川險阻餉道不通又比年積蓄?竭計無所出. 王召大臣議皆曰: “從之則力不能堪違之則恐負前奏之意莫若聲言發兵助戰以緩運粮.” 於是復使吳仁永等多齎土物如元以奏.

#高麗史30卷-世家30-忠烈王3-14-26-1288
戊寅宮花盛開宴群臣于香閣酒?王命典理正郞閔漬國學直講趙簡製新曲左副承旨安珦亦製詩以進.

#高麗史30卷-世家30-忠烈王3-14-27-1288
己卯閱兵.

#高麗史30卷-世家30-忠烈王3-14-28-1288
五月辛卯幸福靈寺又幸靈通寺賜白銀十兩米一百石.

#高麗史30卷-世家30-忠烈王3-14-29-1288
己亥僉議贊成事趙仁規辭帳前萬戶以副知密直司事韓希愈代之.

#高麗史30卷-世家30-忠烈王3-14-30-1288
辛丑萬戶同知密直司事羅裕領軍啓行.

#高麗史30卷-世家30-忠烈王3-14-31-1288
庚戌王及公主幸金經社.

#高麗史30卷-世家30-忠烈王3-14-32-1288
壬子吳仁永還自元帝命除建州運粮以助征兵移戍鐵嶺國王宜留鎭本國.

#高麗史30卷-世家30-忠烈王3-14-33-1288
六月乙卯王如奉恩寺.

#高麗史30卷-世家30-忠烈王3-14-34-1288
丁巳遣大將軍朴義如元獻?.

#高麗史30卷-世家30-忠烈王3-14-35-1288
元流大王闊闊?于大靑島.

#高麗史30卷-世家30-忠烈王3-14-36-1288
雙城達魯花赤來.

#高麗史30卷-世家30-忠烈王3-14-37-1288
庚午僉議贊成事韓康致仕復以印侯代之.

#高麗史30卷-世家30-忠烈王3-14-38-1288
乙亥宥二罪以下.

#高麗史30卷-世家30-忠烈王3-14-39-1288
秋七月丁亥元遣摠管金之茂來閱兵器.

#高麗史30卷-世家30-忠烈王3-14-40-1288
庚寅王及公主幸神孝寺.

#高麗史30卷-世家30-忠烈王3-14-41-1288
壬辰以鄭可臣判密直司事李益培副知密直司事致仕.

#高麗史30卷-世家30-忠烈王3-14-42-1288
乙未罷典法判書元貞以金?代之時宦官內僚用事法司十餘員以非罪同時罷職.

#高麗史30卷-世家30-忠烈王3-14-43-1288
庚子遣知密直司事安?如元賀聖節.

#高麗史30卷-世家30-忠烈王3-14-44-1288
壬寅行省遣中郞將宋玄如元賀聖節.

#高麗史30卷-世家30-忠烈王3-14-45-1288
知密直司事趙?卒.

#高麗史30卷-世家30-忠烈王3-14-46-1288
流宦者將軍崔世延郞將陶成器于海島.

#高麗史30卷-世家30-忠烈王3-14-47-1288
新作軍器庫于沙坂宮.

#高麗史30卷-世家30-忠烈王3-14-48-1288
戊申宋商人顧愷陸淸等來獻土物.

#高麗史30卷-世家30-忠烈王3-14-49-1288
八月丁巳蠻軍自雙城來男女老弱皆赤立?身以?洪子藩給衣二百領.

#高麗史30卷-世家30-忠烈王3-14-50-1288
壬戌移御車信第.

#高麗史30卷-世家30-忠烈王3-14-51-1288
癸亥罷外郡鷹坊.

#高麗史30卷-世家30-忠烈王3-14-52-1288
己巳復置鷹坊.

#高麗史30卷-世家30-忠烈王3-14-53-1288
九月甲申幸壽康宮.

#高麗史30卷-世家30-忠烈王3-14-54-1288
戊子幸乾聖王輪二寺.

#高麗史30卷-世家30-忠烈王3-14-55-1288
乙未帝命王及公主入朝.

#高麗史30卷-世家30-忠烈王3-14-56-1288
癸卯賜尹宣佐等及第.

#高麗史30卷-世家30-忠烈王3-14-57-1288
戊申遣大將軍柳庇如元奏王親朝.

#高麗史30卷-世家30-忠烈王3-14-58-1288
己酉遣使于諸道酌定貢賦.

#高麗史30卷-世家30-忠烈王3-14-59-1288
壬子王以世子生日宴群臣上將軍鄭仁卿爲侏儒戱將軍簡弘爲倡優戱王亦拍手起舞.

#高麗史30卷-世家30-忠烈王3-14-60-1288
冬十月丙辰副知密直司事監察大夫林貞杞死.

#高麗史30卷-世家30-忠烈王3-14-61-1288
戊午親設靈寶道場于康安殿.

#高麗史30卷-世家30-忠烈王3-14-62-1288
庚午帝命王勿入朝.

#高麗史30卷-世家30-忠烈王3-14-63-1288
癸酉盜發義陵取銀器.

#高麗史30卷-世家30-忠烈王3-14-64-1288
十一月乙酉盜發恭陵.

#高麗史30卷-世家30-忠烈王3-14-65-1288
丁亥流前樞密院副使洪文系于海島.

#高麗史30卷-世家30-忠烈王3-14-66-1288
甲午大雷電晝晦震人.

#高麗史30卷-世家30-忠烈王3-14-67-1288
庚子遣上將軍車信如元獻處女.

#高麗史30卷-世家30-忠烈王3-14-68-1288
王獵于平州溫泉.

#高麗史30卷-世家30-忠烈王3-14-69-1288
十二月壬子遣贊成事趙仁規如元賀正.

#高麗史30卷-世家30-忠烈王3-14-70-1288
丙辰幸九曜堂醮十一曜.

#高麗史30卷-世家30-忠烈王3-14-71-1288
辛未遣將軍李*병如元獻?.

#高麗史30卷-世家30-忠烈王3-14-72-1288
丙子王獵于馬堤山.

#高麗史30卷-世家30-忠烈王3-15-01-1289
○(己丑)十五年春正月戊子王及公主幸妙蓮寺.

#高麗史30卷-世家30-忠烈王3-15-02-1289
庚子贊成事康守衡中贊致仕宋松禮卒.

#高麗史30卷-世家30-忠烈王3-15-03-1289
二月壬子世子冠以西原侯瑛之女爲世子妃.

#高麗史30卷-世家30-忠烈王3-15-04-1289
戊午王及公主幸妙蓮寺.

#高麗史30卷-世家30-忠烈王3-15-05-1289
壬戌元遣監察阿魯溫來採銀.

#高麗史30卷-世家30-忠烈王3-15-06-1289
丙寅元遣湖廣等路行尙書省?知政事張守智翰林直學士李天英等來詔曰: “據尙書省奏: ‘去歲遼東調遣軍馬人民被擾田禾未收例皆闕食江南險遠船運粮斛不敷給散遼東與高麗接境乞令本處措辦粮十萬石前來接濟.’ 得此今遣張守智等前去上件粮數?力辦集差官報送?迭來春接濟用度.”

#高麗史30卷-世家30-忠烈王3-15-07-1289
丁丑王不豫與公主世子移御孝信寺.

#高麗史30卷-世家30-忠烈王3-15-08-1289
三月庚辰朔日食.

#高麗史30卷-世家30-忠烈王3-15-09-1289
丁亥遣將軍吳仁永如元告軍粮數.

#高麗史30卷-世家30-忠烈王3-15-10-1289
庚寅元阿古大以眞珠衣二領來獻公主張舜龍所買也. 王與公主宴阿古大於壽寧宮.

#高麗史30卷-世家30-忠烈王3-15-11-1289
辛卯遣監察司丞呂文就直史館陳果等以船四百八十三?運船人一千三百十四名轉米六萬四千石于盖州忠淸道指揮使大將軍林庇全羅道指揮使左司議大夫崔*양以輸軍粮後期皆削職. 乃以知密直司事羅裕爲忠淸道都巡問使判三司事朴之亮爲慶尙全羅道都巡問使以督軍粮.

#高麗史30卷-世家30-忠烈王3-15-12-1289
召還洪文系.

#高麗史30卷-世家30-忠烈王3-15-13-1289
己亥發內庫米四千石以補兵粮.

#高麗史30卷-世家30-忠烈王3-15-14-1289
夏四月己酉朔帝賜王金甕.

#高麗史30卷-世家30-忠烈王3-15-15-1289
庚戌霜.

#高麗史30卷-世家30-忠烈王3-15-16-1289
戊午王獵于木村.

#高麗史30卷-世家30-忠烈王3-15-17-1289
丁卯張守智李天英等還. 守智私請?十匹馬二十匹及細布而歸.

#高麗史30卷-世家30-忠烈王3-15-18-1289
乙亥還給所*?{斂}軍粮于各品.

#高麗史30卷-世家30-忠烈王3-15-19-1289
以旱禁酒.

#高麗史30卷-世家30-忠烈王3-15-20-1289
五月庚辰以旱巷市.

#高麗史30卷-世家30-忠烈王3-15-21-1289
辛巳雨雹微雪.

#高麗史30卷-世家30-忠烈王3-15-22-1289
癸未王及公主以端午宴于?樓觀擊毬. 時牧丹花落盡以綵蠟作花綴於枝條.

#高麗史30卷-世家30-忠烈王3-15-23-1289
乙酉遣知密直司事羅裕輸軍粮于盖州.

#高麗史30卷-世家30-忠烈王3-15-24-1289
辛卯聚巫禱雨.

#高麗史30卷-世家30-忠烈王3-15-25-1289
甲午禱雨于圓丘.

#高麗史30卷-世家30-忠烈王3-15-26-1289
六月庚戌遣大將軍柳庇如元獻苧布將軍南?獻?.

#高麗史30卷-世家30-忠烈王3-15-27-1289
秋七月壬午太白晝見癸未亦如之.

#高麗史30卷-世家30-忠烈王3-15-28-1289
元遣阿魯渾李成等來採銀.

#高麗史30卷-世家30-忠烈王3-15-29-1289
乙酉柳庇還自元帝賜王玉帶公主金袍.

#高麗史30卷-世家30-忠烈王3-15-30-1289
己丑公主不豫.

#高麗史30卷-世家30-忠烈王3-15-31-1289
甲午王獵于西海道.

#高麗史30卷-世家30-忠烈王3-15-32-1289
戊戌遣判三司事朴之亮如元賀節日.

#高麗史30卷-世家30-忠烈王3-15-33-1289
癸卯帝以海都兵犯邊將欲親征遣阿旦不花來徵兵.

#高麗史30卷-世家30-忠烈王3-15-34-1289
八月戊申命洪子藩趙仁規等會奉恩寺簽軍又徵諸道兵.

#高麗史30卷-世家30-忠烈王3-15-35-1289
辛亥贊成事朴球卒.

#高麗史30卷-世家30-忠烈王3-15-36-1289
乙卯命印侯金?點兵于通衢.

#高麗史30卷-世家30-忠烈王3-15-37-1289
遣大將軍張舜龍獻同知密直司事蔡仁揆之女于元.

#高麗史30卷-世家30-忠烈王3-15-38-1289
丁巳親設消災道場于外院.

#高麗史30卷-世家30-忠烈王3-15-39-1289
戊午耽羅安撫使忽都塔兒還自元中書省牒求靑砂甕盆甁.

#高麗史30卷-世家30-忠烈王3-15-40-1289
壬戌遣萬戶金?率助征軍赴遼陽行省.

#高麗史30卷-世家30-忠烈王3-15-41-1289
九月丁丑朔王獵于西海道. 時宦官及權貴皆受賜田多至二三千結各占良民皆?賦役. 凡王之出獵按廉勸農各設宴供之其或有恤民不行者或鞭之爭先侵害民之被毒爲甚.

#高麗史30卷-世家30-忠烈王3-15-42-1289
庚辰元流大王石列紇于人物島野里不于高鸞島撒里只于與音島.

#高麗史30卷-世家30-忠烈王3-15-43-1289
壬辰幸壽康宮.

#高麗史30卷-世家30-忠烈王3-15-44-1289
丙申遣大將軍柳庇如元.

#高麗史30卷-世家30-忠烈王3-15-45-1289
乙巳以大將軍梁公勣出鎭合浦.

#高麗史30卷-世家30-忠烈王3-15-46-1289
丙午贊成事致仕申思全卒.

#高麗史30卷-世家30-忠烈王3-15-47-1289
是月元置高麗國儒學提擧司秩從五品.

#高麗史30卷-世家30-忠烈王3-15-48-1289
冬十月丁未朔王獵于馬堤山.

#高麗史30卷-世家30-忠烈王3-15-49-1289
戊午幸賢聖寺.

#高麗史30卷-世家30-忠烈王3-15-50-1289
庚申帝命罷助征軍.

#高麗史30卷-世家30-忠烈王3-15-51-1289
壬戌遣大將軍元卿如元請入朝.

#高麗史30卷-世家30-忠烈王3-15-52-1289
乙丑羅裕還自盖州言: “漕船壞者四十四遭風而失者九米沈沒者五千三百五石粮盡竊食者九百八石四斗人溺死者一百十九病死者四逃者六十七不知所之者八十六.”

#高麗史30卷-世家30-忠烈王3-15-53-1289
閏月乙酉幸金字院慶讚大藏經.

#高麗史30卷-世家30-忠烈王3-15-54-1289
己丑元尙書省及樞密院差官來閱東征日本時合浦兵器.

#高麗史30卷-世家30-忠烈王3-15-55-1289
辛丑王及公主移御妙蓮寺.

#高麗史30卷-世家30-忠烈王3-15-56-1289
十一月丙午朔遣將軍白挺仁如元獻?.

#高麗史30卷-世家30-忠烈王3-15-57-1289
丁未僉議中贊致仕柳璥卒.

#高麗史30卷-世家30-忠烈王3-15-58-1289
壬子王及公主世子如元趙仁規印侯廉承益安珦等從行. 是行欲以扈從邀功者衆增?未定. 乃以史官無關於事不許扈駕史臣不從行始此.

#高麗史30卷-世家30-忠烈王3-15-59-1289
十二月庚寅弓箭陪中原侯?如元大將軍朴義獻鵠肉.

#高麗史30卷-世家30-忠烈王3-15-60-1289
癸巳遣知密直司事金?同知密直司事羅裕調東界防戍軍.

#高麗史30卷-世家30-忠烈王3-15-61-1289
戊戌倭船泊蓮花楮田二島.

#高麗史30卷-世家30-忠烈王3-16-01-1290
○(庚寅)十六年春正月王在元.

#高麗史30卷-世家30-忠烈王3-16-02-1290
丁未遣大將軍元卿如元奏日本犯邊.

#高麗史30卷-世家30-忠烈王3-16-03-1290
甲子將軍吳仁永等還自元言: “乃顔餘黨哈丹賊將侵我東鄙.”

#高麗史30卷-世家30-忠烈王3-16-04-1290
乙丑僉議贊成事洪子藩判密直事鄭可臣等調兵于兵部以安?爲慶尙道都指揮使金之淑爲全羅道都指揮使.

#高麗史30卷-世家30-忠烈王3-16-05-1290
戊辰以僉議?理宋?爲忠淸道都指揮使.

#高麗史30卷-世家30-忠烈王3-16-06-1290
二月乙亥遣中軍萬戶鄭守琪屯禁忌山洞左軍萬戶朴之亮屯伊川韓希愈屯雙城右軍萬戶金?屯??羅裕屯通川以備丹賊.

#高麗史30卷-世家30-忠烈王3-16-07-1290
三月壬子?梨帖木兒遣人來戍雙城.

#高麗史30卷-世家30-忠烈王3-16-08-1290
庚申帝以寫金字經徵善書僧乃遣僧三十五人如元.

#高麗史30卷-世家30-忠烈王3-16-09-1290
丙寅前知僉議府事金周鼎卒.

#高麗史30卷-世家30-忠烈王3-16-10-1290
丁卯王及公主世子至自元.

#高麗史30卷-世家30-忠烈王3-16-11-1290
帝詔罷東寧府復歸我西北諸城. 王拜其摠管韓愼桂文庇爲大將軍玄元烈爲大僕尹羅公彦李翰爲將軍.

#高麗史30卷-世家30-忠烈王3-16-12-1290
夏四月丁酉遣寫經僧六十五人如元.

#高麗史30卷-世家30-忠烈王3-16-13-1290
五月癸卯朔以旱巷市.

#高麗史30卷-世家30-忠烈王3-16-14-1290
甲辰賜崔咸一等及第.

#高麗史30卷-世家30-忠烈王3-16-15-1290
丙午王置酒以酉北諸城人還付本國者悉許侍宴.

#高麗史30卷-世家30-忠烈王3-16-16-1290
戊申金?羅裕鄭守琪等馳報哈丹入海陽界.

#高麗史30卷-世家30-忠烈王3-16-17-1290
乙卯點兵.

#高麗史30卷-世家30-忠烈王3-16-18-1290
戊午遣將軍金延壽如元奏哈丹入寇.

#高麗史30卷-世家30-忠烈王3-16-19-1290
六月癸酉王如奉恩寺.

#高麗史30卷-世家30-忠烈王3-16-20-1290
甲戌命大將軍韓愼將西京兵禦哈丹于東界.

#高麗史30卷-世家30-忠烈王3-16-21-1290
丙子遣將軍金興裔如元獻?.

#高麗史30卷-世家30-忠烈王3-16-22-1290
戊寅帝詔曰: “討賊軍至高麗則道路回遠宜自咸平府出南京海陽截斷賊道.”

#高麗史30卷-世家30-忠烈王3-16-23-1290
癸巳命宋?等點閱京兵.

#高麗史30卷-世家30-忠烈王3-16-24-1290
秋七月壬寅朔復置西北諸城守令以將軍鄭復均爲西京留守.

#高麗史30卷-世家30-忠烈王3-16-25-1290
癸卯元開元路達魯花赤八禿滿遣使來索軍粮.

#高麗史30卷-世家30-忠烈王3-16-26-1290
庚申以副知密直司事鄭仁卿爲西北面都指揮使留守西京.

#高麗史30卷-世家30-忠烈王3-16-27-1290
壬戌遣知僉議府事金?如元賀節日.

#高麗史30卷-世家30-忠烈王3-16-28-1290
八月辛未朔日食.

#高麗史30卷-世家30-忠烈王3-16-29-1290
癸酉遣將軍趙?押寫經僧如元.

#高麗史30卷-世家30-忠烈王3-16-30-1290
丙子王及公主世子獵于馬堤山.

#高麗史30卷-世家30-忠烈王3-16-31-1290
壬午王及公主幸安國寺.

#高麗史30卷-世家30-忠烈王3-16-32-1290
癸未幸壽康宮.

#高麗史30卷-世家30-忠烈王3-16-33-1290
己丑以韓希愈判密直司事.

#高麗史30卷-世家30-忠烈王3-16-34-1290
庚寅遣大將軍柳庇如元乞師且奏避賊江華.

#高麗史30卷-世家30-忠烈王3-16-35-1290
癸巳以前樞密院副使洪文系女爲世子妃.

#高麗史30卷-世家30-忠烈王3-16-36-1290
九月丁未王及公主獵于都羅山.

#高麗史30卷-世家30-忠烈王3-16-37-1290
癸丑以衛尉府尹閔萱爲全羅道指揮使; 判司宰寺事嚴守安爲忠淸道指揮使.

#高麗史30卷-世家30-忠烈王3-16-38-1290
元遣使修補藏經.

#高麗史30卷-世家30-忠烈王3-16-39-1290
己未柳庇還自元帝悉從所奏.

#高麗史30卷-世家30-忠烈王3-16-40-1290
庚申王祭纛于壽康宮盖將東征也.

#高麗史30卷-世家30-忠烈王3-16-41-1290
戊辰遣上將軍車信押處女十七人獻于元.

#高麗史30卷-世家30-忠烈王3-16-42-1290
冬十月壬申元遣使頒赦.

#高麗史30卷-世家30-忠烈王3-16-43-1290
戊子王及公主世子移御王輪寺庚寅又移妙蓮寺.

#高麗史30卷-世家30-忠烈王3-16-44-1290
丙申賊騎至南京海陽界.

#高麗史30卷-世家30-忠烈王3-16-45-1290
戊戌徙婦人老弱于江華令州郡入保山城海島.

#高麗史30卷-世家30-忠烈王3-16-46-1290
十一月甲辰移國史及寶文閣秘書寺文籍于江華.

#高麗史30卷-世家30-忠烈王3-16-47-1290
丁未遣大將軍柳庇如元奏哈丹入雙城.

#高麗史30卷-世家30-忠烈王3-16-48-1290
戊申徙宮人于江華.

#高麗史30卷-世家30-忠烈王3-16-49-1290
庚戌奉遷太祖?像于江華.

#高麗史30卷-世家30-忠烈王3-16-50-1290
辛亥元遣平章事?梨帖木兒來助討哈丹?梨帖木兒遣人來告曰: “國王宜留京城以?吾軍.”

#高麗史30卷-世家30-忠烈王3-16-51-1290
丁卯遣世子如元政堂文學鄭可臣禮賓尹閔漬等從行. 世子自東京至京師行省路州官皆遣人勞問絡繹. 至京館于同僉樞密院事洪君祥第帝屢賜鞍馬衣帶以寵之.

#高麗史30卷-世家30-忠烈王3-16-52-1290
帝以趙仁規爲高麗國王府斷事官賜金虎符.

#高麗史30卷-世家30-忠烈王3-16-53-1290
十二月以安?爲忠淸道都指揮使.

#高麗史30卷-世家30-忠烈王3-16-54-1290
哈丹兵數萬陷和登二州殺人爲粮得婦女聚?而脯之. 遣萬戶印侯禦之.

#高麗史30卷-世家30-忠烈王3-16-55-1290
癸酉元平章事薛?干?梨帖木兒右丞塔出等率步騎一萬三千人來.

#高麗史30卷-世家30-忠烈王3-16-56-1290
丁亥王避兵于江華御禪源社命知都僉議司事宋?留守王京戊子?棄京城奔入江華鄭仁卿亦自西京逃來.

#高麗史30卷-世家30-忠烈王3-17-01-1291
○(辛卯)十七年春正月己未哈丹踰鐵嶺?入交州道攻陷楊根城.

#高麗史30卷-世家30-忠烈王3-17-02-1291
甲寅哈丹屯原州別抄鄕貢進士元?甲擊敗之.

#高麗史30卷-世家30-忠烈王3-17-03-1291
癸亥世子謁帝請討哈丹帝命那蠻?大王將兵一萬討之.

#高麗史30卷-世家30-忠烈王3-17-04-1291
二月丁亥世子令將軍吳仁永奏帝曰: “哈丹陷北界諸城.” 帝曰: “爾國唐太宗親征尙不克又於我朝初未歸附我朝征之亦未易捷今此小寇何畏之甚耶.” 仁永奏云: “古今盛衰不同爾.” 帝諭以夜戰.

#高麗史30卷-世家30-忠烈王3-17-05-1291
三月戊午遣大將軍宋華守開京宮闕華遇丹賊十餘騎斬三級擒一人.

#高麗史30卷-世家30-忠烈王3-17-06-1291
利川人申費與哈丹諜人同謀龍岡人金哲亦投賊嚮導入京?斬于市.

#高麗史30卷-世家30-忠烈王3-17-07-1291
夏四月戊辰朔巡馬所南里百餘戶火.

#高麗史30卷-世家30-忠烈王3-17-08-1291
癸酉以洪文系爲僉議贊成事致仕; 韓希愈判三司事; 金?判密直司事; 崔有?副知密直司事監察大夫; 白擧爲右承旨.

#高麗史30卷-世家30-忠烈王3-17-09-1291
原州山城防護別監卜奎獻?五十八人.

#高麗史30卷-世家30-忠烈王3-17-10-1291
丙子谷州別將康平起等獻所獲賊馬鞍等物.

#高麗史30卷-世家30-忠烈王3-17-11-1291
忠州山城別監破賊獻?四十級.

#高麗史30卷-世家30-忠烈王3-17-12-1291
辛巳王出迎元兵于藍島北郊宴河西國王慶重郡王薛?干?梨帖木兒平章塔出右丞白帖木兒. 薛?干謂王曰: “今江南漕運未到若臨敵乏食柰何?” 又謂贊成事洪子藩曰: “爾爲相國錢穀皆若所知宜隨處支給.” 王難之謂曰: “發內庫所儲可支.”

#高麗史30卷-世家30-忠烈王3-17-13-1291
壬午還御禪源寺.

#高麗史30卷-世家30-忠烈王3-17-14-1291
*?{斂}軍粮.

#高麗史30卷-世家30-忠烈王3-17-15-1291
戊子王迎那蠻?大王塔海元帥于?猊宴慰那蠻?謂王曰: “王亦可親出禦賊.” 王辭以老病那蠻?曰: “賊入室豈以老病自安乎?” 王不對.

#高麗史30卷-世家30-忠烈王3-17-16-1291
己丑王還禪源寺. 那蠻?遣人謂王曰: “昨日辱臨勞慰敢不深感但禦賊之事不*?而去予實惑焉. 隣人失火尙往救之?是自家事其可坐視乎?” 因獻公主鞍一部公主亦以鞍馬*?之.

#高麗史30卷-世家30-忠烈王3-17-17-1291
甲申命中翼萬戶印侯左翼萬戶韓希愈右翼萬戶金?出師.

#高麗史30卷-世家30-忠烈王3-17-18-1291
壬辰薛?干大軍次金嶺驛.

#高麗史30卷-世家30-忠烈王3-17-19-1291
甲午遣將軍吳仁永如元奏哈丹侵至王京.

#高麗史30卷-世家30-忠烈王3-17-20-1291
五月丁酉朔丹賊住燕?縣薛?干大軍及我三軍至正左山下合擊大敗之.

#高麗史30卷-世家30-忠烈王3-17-21-1291
己亥交州山城別監報: “哈丹賊後至者三千騎遇鐵嶺屯于交州.”

#高麗史30卷-世家30-忠烈王3-17-22-1291
癸卯王與公主幸長峯新宮設宴.

#高麗史30卷-世家30-忠烈王3-17-23-1291
萬戶朴之亮鄭守琪等領軍行以所*?{斂}米分賜京畿八縣及東界軍人.

#高麗史30卷-世家30-忠烈王3-17-24-1291
甲辰哈丹整軍復來對陣我軍縱擊大敗之哈丹老的父子率二千餘騎潰圍遁去.

#高麗史30卷-世家30-忠烈王3-17-25-1291
乙巳印侯韓希愈金?遣人告捷獻所擄婦女八人.

#高麗史30卷-世家30-忠烈王3-17-26-1291
丙午薛?干亦遣使告捷且告賊魁逃脫.

#高麗史30卷-世家30-忠烈王3-17-27-1291
丁未王率仗前軍乘舟而出聲言討賊.

#高麗史30卷-世家30-忠烈王3-17-28-1291
戊申以公主不豫還長峯新宮.

#高麗史30卷-世家30-忠烈王3-17-29-1291
己酉王與公主還御于禪源寺.

#高麗史30卷-世家30-忠烈王3-17-30-1291
庚戌諜者來報: “賊一千至古東州聞官軍破賊於燕?還過鐵嶺而去.”

#高麗史30卷-世家30-忠烈王3-17-31-1291
癸丑平壞人擊賊二百擒四人來.

#高麗史30卷-世家30-忠烈王3-17-32-1291
丁巳幸昇天府?官軍.

#高麗史30卷-世家30-忠烈王3-17-33-1291
辛酉公主渡江幸開京.

#高麗史30卷-世家30-忠烈王3-17-34-1291
贊成事致仕金連卒.

#高麗史30卷-世家30-忠烈王3-17-35-1291
癸亥幸開京. 薛?干謁公主獻所虜男女五十口良馬五匹. ?干軍令嚴肅士卒震?所過秋毫不犯聞賊屯燕?倂日而行出其不意二戰而破皆其力也.

#高麗史30卷-世家30-忠烈王3-17-36-1291
乙丑薛?干還王欲邀宴薛?干曰: “受命事畢不可留.” 遂登途.

#高麗史30卷-世家30-忠烈王3-17-37-1291
丙寅那蠻?等皆還.

#高麗史30卷-世家30-忠烈王3-17-38-1291
是月蝗.

#高麗史30卷-世家30-忠烈王3-17-39-1291
六月丁卯朔王及公主還江華.

#高麗史30卷-世家30-忠烈王3-17-40-1291
遣金?于竹田韓希愈于忠淸羅裕于交州道追捕哈丹餘賊.

#高麗史30卷-世家30-忠烈王3-17-41-1291
辛未韓希愈報: “丹賊五百八十人降.” 老的引軍?平壤羅裕禦之郞將李茂奮擊斬?無?.

#高麗史30卷-世家30-忠烈王3-17-42-1291
壬申以兪洪愼副知密直司事.

#高麗史30卷-世家30-忠烈王3-17-43-1291
癸酉遣郞將高世如元請親賀聖節幷奏復都開京.

#高麗史30卷-世家30-忠烈王3-17-44-1291
甲申元遣使運江南米十萬石來賑.

#高麗史30卷-世家30-忠烈王3-17-45-1291
乙未頒米于七品以下.

#高麗史30卷-世家30-忠烈王3-17-46-1291
秋七月戊戌分遣救急別監于忠淸西海道.

#高麗史30卷-世家30-忠烈王3-17-47-1291
壬寅以閔萱爲右承旨.

#高麗史30卷-世家30-忠烈王3-17-48-1291
丁未帝許王以十月入朝且允還都之請.

#高麗史30卷-世家30-忠烈王3-17-49-1291
壬子遣政堂文學鄭可臣如元賀聖節.

#高麗史30卷-世家30-忠烈王3-17-50-1291
癸丑元遣浙西營田使大塔等來頒赦及罷尙書省復立中書省整理?法等事.

#高麗史30卷-世家30-忠烈王3-17-51-1291
丙辰西原侯瑛卒.

#高麗史30卷-世家30-忠烈王3-17-52-1291
丁巳以安?爲西北面都指揮使.

#高麗史30卷-世家30-忠烈王3-17-53-1291
八月壬申僉議中贊許珙卒.

#高麗史30卷-世家30-忠烈王3-17-54-1291
己卯遣將軍金位良如元東京瀋州等處推刷人物.

#高麗史30卷-世家30-忠烈王3-17-55-1291
乙酉以李德孫爲西北面指揮使.

#高麗史30卷-世家30-忠烈王3-17-56-1291
辛卯遣近侍郞將金龍劒爲慶尙全羅忠淸道蘇復別監. 州郡被賊之餘百姓困耗怨?交騰將欲按問官吏善惡以行賞罰.

#高麗史30卷-世家30-忠烈王3-17-57-1291
九月乙未以洪子藩判典理司事世子師; 趙仁規判軍簿司事世子傅; 廉承益判版圖司事世子保; 鄭可臣爲僉議贊成事世子貳師; 金?判密直司事.

#高麗史30卷-世家30-忠烈王3-17-58-1291
命判三司事韓希愈知密直司事柳陞留鎭江都命被兵州郡?免租稅.

#高麗史30卷-世家30-忠烈王3-17-59-1291
己亥元遣洪重慶授王爲征東行中書省左丞相以印侯鎭邊萬戶府達魯花赤宋?爲宣武將軍鎭邊萬戶劉碩爲忠顯校尉管軍千戶皆賜金牌.

#高麗史30卷-世家30-忠烈王3-17-60-1291
丙午王如元.

#高麗史30卷-世家30-忠烈王3-17-61-1291
宥二罪以下.

#高麗史30卷-世家30-忠烈王3-17-62-1291
淸州副使金承祐之子以世累仕路不通然以女壻贊成事康守謝輔佐有功許通五品.

#高麗史30卷-世家30-忠烈王3-17-63-1291
丁未王次興義驛郞將康渼還自元帝命王停入朝.

#高麗史30卷-世家30-忠烈王3-17-64-1291
戊申還宮.

#高麗史30卷-世家30-忠烈王3-17-65-1291
癸丑遣印侯如元獻?.

#高麗史30卷-世家30-忠烈王3-17-66-1291
是月帝授世子特進上柱國高麗國王世子賜金印制曰: “嗣有爾嫡親是我甥載嘉入告之勤式立于藩之副克供爾職思報國恩.” 仍賜水精杯犀角蓮葉盞玉杯珍味以寵之.

#高麗史30卷-世家30-忠烈王3-17-67-1291
冬十月丁卯帝命王賀正入朝.

#高麗史30卷-世家30-忠烈王3-17-68-1291
壬申分遣都指揮使宋?於慶尙道韓希愈於東北面金之淑於西北面.

#高麗史30卷-世家30-忠烈王3-17-69-1291
十一月戊午王獵于安南.

#高麗史30卷-世家30-忠烈王3-17-70-1291
庚申遣知密直司事羅裕如元賀正.

#高麗史30卷-世家30-忠烈王3-17-71-1291
十二月己卯遣上將軍柳庇將軍許評如元請世子還國.

#高麗史30卷-世家30-忠烈王3-17-72-1291
乙酉以朴義爲右副承旨李混爲左副承旨凡職名有左右者以右爲上.

#高麗史30卷-世家30-忠烈王3-17-73-1291
癸巳以米六千九百六十四石換白銀一百一十一斤銀甁五十七口紵布一千四百五十匹又出迎送庫大府白紵布各一百五十匹以充盤纏.

#高麗史30卷-世家30-忠烈王3-18-01-1292
○(壬辰)十八年春正月甲午朔日食.

#高麗史30卷-世家30-忠烈王3-18-02-1292
丁酉遣元卿如元遼陽路推刷己未年以來被虜人物.

#高麗史30卷-世家30-忠烈王3-18-03-1292
癸卯以西京留守嚴守安兼西北面指揮使.

#高麗史30卷-世家30-忠烈王3-18-04-1292
丙辰元賜?一千錠?梨帖木兒之還也取諸驛牛以去帝聞賜?償之.

#高麗史30卷-世家30-忠烈王3-18-05-1292
丁巳移置先代實錄于禪源寺.

#高麗史30卷-世家30-忠烈王3-18-06-1292
庚申復都開京.

#高麗史30卷-世家30-忠烈王3-18-07-1292
二月丙寅還宗廟社稷於開京.

#高麗史30卷-世家30-忠烈王3-18-08-1292
己丑以卜奎知西京留守.

#高麗史30卷-世家30-忠烈王3-18-09-1292
三月丁酉王獵于馬堤山.

#高麗史30卷-世家30-忠烈王3-18-10-1292
癸卯以池瑄爲西京留守.

#高麗史30卷-世家30-忠烈王3-18-11-1292
丁未羅裕還自元帝以本國西京逆臣韓愼等付世子命曰: “此人雖叛爾國向朝廷有分毫心爾勿大責.”

#高麗史30卷-世家30-忠烈王3-18-12-1292
戊午元流哈丹下阿里禿大王于芿盆島.

#高麗史30卷-世家30-忠烈王3-18-13-1292
壬戌右丞阿撒來按耽羅達魯花赤罪.

#高麗史30卷-世家30-忠烈王3-18-14-1292
夏四月癸亥親醮三界于康安殿.

#高麗史30卷-世家30-忠烈王3-18-15-1292
前判三司事朴之亮卒.

#高麗史30卷-世家30-忠烈王3-18-16-1292
元流賊黨塔也速于白翎島?吉出于大靑島帖亦速于烏也島.

#高麗史30卷-世家30-忠烈王3-18-17-1292
庚午元流哈丹下大王于靈興祖月二島.

#高麗史30卷-世家30-忠烈王3-18-18-1292
丁丑將軍金延壽還自元言: “世子已於今月四日上道還國.” 且以世子言白王曰: “聞歲?民飢車駕所幸供億不?願上毋出迎境上. ?父不可爲子屈也? 其宮僚應出迎者毋得過西普通.” 王怒曰: “世子言不當如是.”

#高麗史30卷-世家30-忠烈王3-18-19-1292
庚寅王爲迎世子出獵于馬淺西辛卯遂獵于平州溫泉.

#高麗史30卷-世家30-忠烈王3-18-20-1292
五月乙未副知密直致仕李益培卒.

#高麗史30卷-世家30-忠烈王3-18-21-1292
戊戌世子至自元.

#高麗史30卷-世家30-忠烈王3-18-22-1292
癸丑王及公主宴世子.

#高麗史30卷-世家30-忠烈王3-18-23-1292
丁巳世子設漿街市施餓者三日.

#高麗史30卷-世家30-忠烈王3-18-24-1292
六月癸酉世子上壽于兩宮諸王兩府耆老侍宴世子起舞王及公主極歡而罷.

#高麗史30卷-世家30-忠烈王3-18-25-1292
丁丑同知密直司事羅裕卒.

#高麗史30卷-世家30-忠烈王3-18-26-1292
閏月辛卯以天譴民飢宥二罪以下.

#高麗史30卷-世家30-忠烈王3-18-27-1292
元遣萬戶徐興祚運江南米十萬石來賑飢民.

#高麗史30卷-世家30-忠烈王3-18-28-1292
辛亥以金?爲僉議?理世子貳傅; 韓希愈知僉議府事世子貳保; 金?判三司事; 鄭仁卿柳陞崔有??同知密直司事; 李混張舜龍?副知密直司事; 朴義鄭?爲左右承旨; 閔漬爲左副承旨.

#高麗史30卷-世家30-忠烈王3-18-29-1292
乙卯徐興祚獻鸚鵡孔雀各二?.

#高麗史30卷-世家30-忠烈王3-18-30-1292
戊辰以趙仁規女爲世子妃.

#高麗史30卷-世家30-忠烈王3-18-31-1292
甲戌鎭邊萬戶宋?免以僉議府事韓希愈代之.

#高麗史30卷-世家30-忠烈王3-18-32-1292
己卯以版圖摠郞洪萱爲司空.

#高麗史30卷-世家30-忠烈王3-18-33-1292
癸未以洪萱爲司徒.

#高麗史30卷-世家30-忠烈王3-18-34-1292
丙戌遣世子如元賀聖節.

#高麗史30卷-世家30-忠烈王3-18-35-1292
副知密直司事文翰學士致仕崔雍卒.

#高麗史30卷-世家30-忠烈王3-18-36-1292
八月丁未遣郞將秦良弼押呪人巫女如元帝召之也.

#高麗史30卷-世家30-忠烈王3-18-37-1292
丁未世子謁帝于紫檀殿鄭可臣柳庇等隨入. 有丁右丞者奏: “江南戰船大則大矣遇觸則毁此前所以失利也. 如使高麗造船而再征之日本可取.” 帝問征日本事洪君祥進言曰: “軍事至大宜先遣使問諸高麗然後行之.” 帝然之.

#高麗史30卷-世家30-忠烈王3-18-38-1292
九月己未幸王輪乾聖二寺.

#高麗史30卷-世家30-忠烈王3-18-39-1292
乙丑幸賢聖寺.

#高麗史30卷-世家30-忠烈王3-18-40-1292
丙寅帶方公?卒.

#高麗史30卷-世家30-忠烈王3-18-41-1292
乙亥王及公主幸妙蓮寺.

#高麗史30卷-世家30-忠烈王3-18-42-1292
壬午元遣洪君祥來命我護送日本人還其國君祥以帝旨問征日本事王對曰: “臣旣隣不庭之俗庶當躬自致討以?微勞.” 君祥獻馬遂宴于香閣.

#高麗史30卷-世家30-忠烈王3-18-43-1292
戊子宴君祥于壽寧宮.

#高麗史30卷-世家30-忠烈王3-18-44-1292
是月帝御紫檀殿引見世子令呪人巫女等入殿執帝手足呪之帝笑之.

#高麗史30卷-世家30-忠烈王3-18-45-1292
冬十月庚寅以太僕尹金有成爲護送日本人供驛署令郭麟爲書狀官仍致書曰: “小邦與貴國隔海爲隣昔貴國商人時或來往於金海. 國因以爲好曾無嫌隙. 今年五月貴國商船到泊耽羅洲渚耽羅性頑?射逐其船邏捉二名而送之小邦申於大元國皇帝詔問其由命還本國而護送伏惟悉之. 兩國旣以爲隣凡興亡休戚敢不相恤? 且爲貴國計之將有利害兩端不得不陳. 我國元自祖先臣事大元其來尙矣. 我父王再覲天庭輒蒙聖?安保國家恪謹侯度予爲世子時繼父親朝皇帝特垂寵渥許尙公主冊爲駙馬承襲宗器不失國號君臣社稷禮樂文物衣冠名分一切仍舊百姓按堵樂業安生. 實輸誠事大故也. 且宋朝軍民不爲不多金湯不爲不固不知有唐虞之大統自大而不庭皇帝親征天兵奄至宋之君臣倉卒失措遣使請哀若許班師世修朝貢歲納方物. 皇帝輕慈而却兵遣翰林學士?經宣諭甚敦宋國執迷不悛違命不朝皇帝震怒大發王師討以失期. 兵威所加如石壓卵殄滅國號九廟?百官毁無復君臣之禮三百年積累之期一旦傾覆. 乃命設官置省完護遺民亦貴國之所聞. 殷鑑不遠古典云: ‘順天者昌逆天者亡.’ 又云: ‘抗衡爲禍和睦爲好.’ 可不戒哉? 可不儆哉今我大元國皇帝陛下千載應期神聖文明功德兼?仁慈寬厚好生惡殺德洽群生普天之下莫不感德梯航輻湊猶恐不及. 貴國念我國之存懲宋之亡遣一介之使奉*二{一}尺之書朝於大元則無損於今有益於後誠貴國社稷之福也. 若恃阻大洋而不朝存亡之機未可知也脫有不測之患?臍何及. 自古未有恃險而能保國家者也. 小邦爰處舊都其勢易弱. 猶且在宥一視同仁許安土着如向所陳. 貴國邈在海外但遣使入朝決無後患幸進退詳酌. 頃在辛巳年因邊將所奏發兵往征戰艦因風濤播揚*閒或失水軍卒有遺漏不還者今聞耽羅所送商人言貴國?皆收護處養似順好生之聖德此一幸也. 若貴國之社稷有靈以不穀之言爲可取納款歸朝則必蒙聖澤無秋毫之失有磐石之安. 予亦處中保命導?皇恩以貽百歲之寧不穀之言?後方信. 予之所以區區者只爲彼此無辜耳伏惟傾照不宣.”

#高麗史30卷-世家30-忠烈王3-18-46-1292
壬辰不旨將軍呂文就昔庚寅之役戰死於竹田其子壻超等?用.

#高麗史30卷-世家30-忠烈王3-18-47-1292
丙申以交州道經賊剽掠民物凋殘停諸郡八關正至進奉.

#高麗史30卷-世家30-忠烈王3-18-48-1292
乙巳洪君祥還遣將軍洪詵偕君祥如元獻香茶木果等物.

#高麗史30卷-世家30-忠烈王3-18-49-1292
己酉冊僧惠永爲國尊.

#高麗史30卷-世家30-忠烈王3-18-50-1292
十一月戊午王及公主移御妙蓮寺.

#高麗史30卷-世家30-忠烈王3-18-51-1292
癸酉王以疾微行移御密直安珦第.

#高麗史30卷-世家30-忠烈王3-18-52-1292
甲戌遣將軍高世如元請醫.

#高麗史30卷-世家30-忠烈王3-18-53-1292
丙子宥二罪以下.

#高麗史30卷-世家30-忠烈王3-18-54-1292
辛巳以李之?同知密直司事.

#高麗史30卷-世家30-忠烈王3-18-55-1292
甲申移御中贊金方慶第.

#高麗史30卷-世家30-忠烈王3-18-56-1292
乙酉流前贊成事宋?同知密直司事鄭仁卿于海島.

#高麗史30卷-世家30-忠烈王3-18-57-1292
十二月庚寅遣贊成事趙仁規如元賀正.

#高麗史30卷-世家30-忠烈王3-18-58-1292
戊戌宥二罪以下.

#高麗史30卷-世家30-忠烈王3-18-59-1292
丁未元遣太醫姚生來.

#高麗史30卷-世家30-忠烈王3-19-01-1293
○(癸巳)十九年春正月癸未慶尙道按廉使劉顥爲丁吏林大所殺. 顥嘗沒入林大白金二斤大甚怨之. 顥又欲檢閱營庫營吏許頒金彦恐獲罪告於林大餌之以言令乘夜刺殺之. 遣摠郞金元具往鞠彦元具舊識吏也元具密引彦誘以禍福彦以實告於是斬大彦頒等.

#高麗史30卷-世家30-忠烈王3-19-02-1293
三月丁巳朔王獵于都羅山.

#高麗史30卷-世家30-忠烈王3-19-03-1293
丙寅公主有疾移御密直安珦第.

#高麗史30卷-世家30-忠烈王3-19-04-1293
監察司沒南海縣令徐遠贓物.

#高麗史30卷-世家30-忠烈王3-19-05-1293
乙酉帝?曰: “卿世守王爵選尙我家載揚藩屛之功宜示褒嘉之寵可賜號推忠宣力定遠功臣益茂厥功對揚休命.” 又改僉議使司爲都僉議使司陞爲從二品賜兩臺銀印一顆.

#高麗史30卷-世家30-忠烈王3-19-06-1293
夏四月丁亥朔幸福靈寺.

#高麗史30卷-世家30-忠烈王3-19-07-1293
辛卯雨雹.

#高麗史30卷-世家30-忠烈王3-19-08-1293
丁酉王與公主幸壽寧宮.

#高麗史30卷-世家30-忠烈王3-19-09-1293
癸丑宴于大殿賀功臣號安珦作詩以賀賜米五十石.

#高麗史30卷-世家30-忠烈王3-19-10-1293
五月庚申宰樞享王. 遼陽行省遣人獻犬馬.

#高麗史30卷-世家30-忠烈王3-19-11-1293
六月丙戌以內僚別將金呂爲巡馬指揮. 內僚兼巡馬始此.

#高麗史30卷-世家30-忠烈王3-19-12-1293
丁亥幸九曜堂.

#高麗史30卷-世家30-忠烈王3-19-13-1293
己丑元遣江南千戶陳勇等載米二十?來又獻鸚鵡一雙其他土物甚多.

#高麗史30卷-世家30-忠烈王3-19-14-1293
甲午遣將軍南挺如元獻?.

#高麗史30卷-世家30-忠烈王3-19-15-1293
甲寅元以趙仁規爲嘉議大夫王府斷事官李之?爲奉直大夫合浦等處鎭邊萬戶府副萬戶行中書省副鎭撫金延壽爲武德將軍西京等處管水手萬戶府副萬戶皆賜虎符.

#高麗史30卷-世家30-忠烈王3-19-16-1293
乙卯元遣萬戶尹世柱推刷耽羅人物.

#高麗史30卷-世家30-忠烈王3-19-17-1293
秋七月辛未遣印侯如元賀聖節且謝恩.

#高麗史30卷-世家30-忠烈王3-19-18-1293
甲戌行中書省箚付都僉議使司准樞密院咨准高麗國王咨本國去水就陸時分珍島百姓亦移陸地而本地空閑在後耽羅申復摘入人民種田. 目今因哈丹賊軍不能於陸地種養若將耽羅人戶還入耽羅却將羅州附近百姓移入珍島種田資生爲便奏奉皇旨是眞實呵? 耽羅的元田地去者那田地王百姓種者?? 欽依皇旨施行.

#高麗史30卷-世家30-忠烈王3-19-19-1293
丁丑鎭邊萬戶韓希愈捕漂風倭八人來.

#高麗史30卷-世家30-忠烈王3-19-20-1293
八月元遣萬戶洪波豆兒來管造船寶錢庫副使瞻思丁管軍粮將復征日本也. 波豆兒乃洪君祥兄熊三之子望王宮下馬流涕曰: “雖是衣錦還鄕職是勞民可愧也.” 禮遇宰相甚恭過王宮必下馬.

#高麗史30卷-世家30-忠烈王3-19-21-1293
分遣都指揮使判密直金之淑于忠淸知密直崔有?于全羅都僉議?理金?于慶尙道以備船粮.

#高麗史30卷-世家30-忠烈王3-19-22-1293
癸巳地震.

#高麗史30卷-世家30-忠烈王3-19-23-1293
遣郞將宋英如元請親朝奏征日本事宜.

#高麗史30卷-世家30-忠烈王3-19-24-1293
戊申幸王輪寺.

#高麗史30卷-世家30-忠烈王3-19-25-1293
九月癸丑幸平州溫泉術者以巖防爲三甦地命日官相宅幸之.

#高麗史30卷-世家30-忠烈王3-19-26-1293
乙丑元流耽羅達魯花赤於交趾以右丞阿撒代之.

#高麗史30卷-世家30-忠烈王3-19-27-1293
甲戌王及公主幸九曜堂及外院.

#高麗史30卷-世家30-忠烈王3-19-28-1293
乙亥幸賢聖寺.

#高麗史30卷-世家30-忠烈王3-19-29-1293
冬十月癸巳親設靈寶道場于康安殿.

#高麗史30卷-世家30-忠烈王3-19-30-1293
己亥王及公主如元選良家女三人以行.

#高麗史30卷-世家30-忠烈王3-19-31-1293
趙仁規廉承益印侯閔漬元卿等文武八十人從行. 命齊安公淑僉議贊成事洪子藩等留守王京.

#高麗史30卷-世家30-忠烈王3-19-32-1293
王次金郊杖西海道按廉使庾瑞開城副使楊柱以其供億之緩也.

#高麗史30卷-世家30-忠烈王3-19-33-1293
辛丑以金琿爲慶尙道都指揮使.

#高麗史30卷-世家30-忠烈王3-19-34-1293
甲辰地震.

#高麗史30卷-世家30-忠烈王3-19-35-1293
遣大將軍洪詵如元獻人參.

#高麗史30卷-世家30-忠烈王3-19-36-1293
乙巳王次鳳州按廉庾瑞享王王溫言慰之.

#高麗史30卷-世家30-忠烈王3-19-37-1293
戊申彗星見于*大微左掖門.

#高麗史30卷-世家30-忠烈王3-19-38-1293
王至西京謁聖容殿分遣人祭平壤君祠東明王及木覓廟.

#高麗史30卷-世家30-忠烈王3-19-39-1293
十一月甲寅慶尙道按廉使柳元開獻二十升麻布三十匹.

#高麗史30卷-世家30-忠烈王3-19-40-1293
癸亥元遣直省舍人撒八兒禿工部侍郞迷里火者等來頒赦.

#高麗史30卷-世家30-忠烈王3-19-41-1293
丙子彗星犯紫薇又犯北斗.

#高麗史30卷-世家30-忠烈王3-19-42-1293
遣左*?{諫}議金?如元賀正.

#高麗史30卷-世家30-忠烈王3-19-43-1293
庚辰王至大保莊中書省奏奉聖旨高麗國王朝覲時備五百餘馬草料.

#高麗史30卷-世家30-忠烈王3-19-44-1293
十二月戊子以宋?爲耽羅都指揮使.

#高麗史30卷-世家30-忠烈王3-19-45-1293
辛卯王次撫寧縣世子遣將軍柳庇進紫韋?一領暖帽二頂.

#高麗史30卷-世家30-忠烈王3-19-46-1293
戊戌王次?州世子迎謁于道獻鞍馬及鐵棒四枚長劒四口帝賜世子酒肉享王太子妃使人以羊酒?勞沿途各萬戶摠管達魯花赤大王等皆獻羊酒或馬駱駝王亦以銀布謝之.

#高麗史30卷-世家30-忠烈王3-19-47-1293
幸丑王至燕京舍於簽書中樞院事洪君祥第帝疾篤不得見然寵賚之厚諸王駙馬無比.

#高麗史30卷-世家30-忠烈王3-19-48-1293
壬寅以李混爲西北面都指揮使.

#高麗史30卷-世家30-忠烈王3-19-49-1293
乙巳王及公主詣皇太子眞金妃子闊闊眞殿贈金鍾金盂各一事白銀滿鏤鍍金臺盞一雙白銀滿鏤甁一事銀鍾九事銀盂二十事虎豹皮各九領水獺皮二十七領細苧布四十五匹黑鷹?各一?.

#高麗史30卷-世家30-忠烈王3-19-50-1293
是歲王改名?.

世家卷第三十.


#高麗史31卷-世家31-00-00-00-0000
世家卷第三十一. 高麗史三十一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史31卷-世家31-忠烈王4-00-00-0000
忠烈王四.

#高麗史31卷-世家31-忠烈王4-20-01-1294
○(甲午)二十年春正月壬子朔王在元王與公主詣闊闊眞妃殿獻白馬九匹.

#高麗史31卷-世家31-忠烈王4-20-02-1294
癸酉世祖皇帝崩王與公主以羊十馬一祭于殯殿其文曰: “?墟莫遠佇瞻蓂陛以來賓龍馭忽回曷極鼎湖之哀慕夢也覺也顚之倒之聊修菲薄之儀冀垂歆容之賜.” 將使贊成事鄭可臣讀之諸大臣止之曰: “豈宜用諸侯之禮祭天子乎?” 遂不讀王奠薦之禮哀慕之誠皆致其極元朝喪制非國人不敢近唯高麗得與焉故王之從臣雖輿臺之賤出入無禁.

#高麗史31卷-世家31-忠烈王4-20-03-1294
罷造戰艦時王入朝欲陳東征不便且以甲戌辛巳兩年之役濱水材木斫伐殆盡造艦實難冀緩其期會帝晏駕洪君祥白丞相完澤遂寢東征.

#高麗史31卷-世家31-忠烈王4-20-04-1294
丙子以中郞將羅允材爲將軍世子之陪葬世祖馬驚墜橋下允材扶而得出故有是命.

#高麗史31卷-世家31-忠烈王4-20-05-1294
夏四月辛卯以同知密直安珦爲東南道兵馬使出鎭合浦.

#高麗史31卷-世家31-忠烈王4-20-06-1294
癸巳王與公主如上都迎皇太子.

#高麗史31卷-世家31-忠烈王4-20-07-1294
甲午皇太子卽皇帝位是爲成宗王與公主獻金盞銀鏤葵花盞各一副金甁金鏤銀尊壺湯甁酒甁各一事半鏤銀尊胡甁各一事銀盂八十一事銀鍾十八事紫羅九匹細苧八十六匹豹皮十八領水獺皮八十一領以充庭實表賀禮訖帝命王赴宴時諸王駙馬畢會王坐第七明日又上表云: “知無不言實惟臣職禮有所擧簡在帝心恭惟陛下天賦神謀日?聖敬夏民歸啓爭?明德之誕敷文母在周共喜至仁之光孝方欲度時而興事誠宜稽古以闡猷臣謹按前史子爲天子母爲太后秦漢以來不刪之典也噫斯典之孔彰若盛朝之所急群臣當議愧將淺見以先陳微懇難藏庶有小補於兼聽伏望陛下廓回大度採納愚衷?垂乾極之異恩早定坤?之懿號則復三王之要道敎化風行得萬國之?心邇遐景仰.”

#高麗史31卷-世家31-忠烈王4-20-08-1294
戊戌隕霜雨雹.

#高麗史31卷-世家31-忠烈王4-20-09-1294
己亥帝以王功大年高詔出入乘小車至殿門.

#高麗史31卷-世家31-忠烈王4-20-10-1294
乙巳帝賜王銀三萬兩.

#高麗史31卷-世家31-忠烈王4-20-11-1294
五月庚戌朔帝遣忽篤海明哥等來頒赦.

#高麗史31卷-世家31-忠烈王4-20-12-1294
甲寅太白晝見翌日亦如之.

#高麗史31卷-世家31-忠烈王4-20-13-1294
耽羅人曲怯大蒙古大塔思拔都等如元獻馬四百匹.

#高麗史31卷-世家31-忠烈王4-20-14-1294
王以四事奏于帝: “一請歸耽羅二請歸被虜人民三請冊公主四請加爵命.” 帝命: “耽羅還隷高麗己未年以來被虜及流徙人可遣使與遼陽行省分*?{揀}歸之公主冊命其議以聞國王爵命旣已累降且待來年.” 帝嘗使翰林學士撒刺蠻問高麗歸附年月王使鄭可臣上書以對曰: “太祖聖武皇帝肇興朔方時則有大勢國助征金國恃功而驕不用帝命有金山王子者改其國號自稱大遼奪掠中都等處子女玉帛東走江東城拒守朝廷遣哈眞?刺追討時方雪深道險粮餉不繼高王聞之遣趙?金就勵濟兵?師殲其醜虜因奉表請爲東藩太祖遣慶都虎思優詔*?之大加稱賞于今七十有六年矣.”

#高麗史31卷-世家31-忠烈王4-20-15-1294
庚申太白晝見.

#高麗史31卷-世家31-忠烈王4-20-16-1294
己卯王與公主發上都.

#高麗史31卷-世家31-忠烈王4-20-17-1294
六月庚辰朔日食.

#高麗史31卷-世家31-忠烈王4-20-18-1294
戊申王至瀋州帝冊公主封安平公主.

#高麗史31卷-世家31-忠烈王4-20-19-1294
秋七月戊午以大將軍吳仁永爲全羅道指揮使往耽羅.

#高麗史31卷-世家31-忠烈王4-20-20-1294
丁卯以大將軍劉碩爲東南道兵馬使出鎭合浦.

#高麗史31卷-世家31-忠烈王4-20-21-1294
乙亥元遣吃折思八八哈思齎護沙門詔來百官具袍笏率僧徒出迎于門外館於肅陵寺非肉不食吃折思八者蕃僧之名八哈思者蕃師之稱師本珍島郡人歲辛未討南賊時被虜而西遂投帝師剃髮離鄕久不知父母存歿至是得於西林縣貧不能自存爲人家傭王賜米與田令家于喬桐縣聚其族而復其役.

#高麗史31卷-世家31-忠烈王4-20-22-1294
丙子遣同知密直司事柳陞直史館權漢功如元賀聖節.

#高麗史31卷-世家31-忠烈王4-20-23-1294
八月乙酉王至自元.

#高麗史31卷-世家31-忠烈王4-20-24-1294
丁酉元以加上世祖裕宗尊謚遣達魯花赤乞石烈六十等來頒詔.

#高麗史31卷-世家31-忠烈王4-20-25-1294
乙巳太白晝見.

#高麗史31卷-世家31-忠烈王4-20-26-1294
九月辛酉遣將軍閔甫如元獻?.

#高麗史31卷-世家31-忠烈王4-20-27-1294
冬十月甲申賜尹安庇等及第.

#高麗史31卷-世家31-忠烈王4-20-28-1294
丙戌元懿州昊天宮道士顯眞大師韓志溫與其徒李道實李道和尹道明來王賜號志溫圓明通道洞玄眞人道實定智玄明講經大師賜宅一區乃王招之也.

#高麗史31卷-世家31-忠烈王4-20-29-1294
庚子王獵于東郊遂幸壽康宮.

#高麗史31卷-世家31-忠烈王4-20-30-1294
十一月庚戌賜耽羅王子文昌裕星主高仁旦紅?牙笏帽盖靴各一事耽羅今歸于我故有是賜然進馬于元不絶.

#高麗史31卷-世家31-忠烈王4-20-31-1294
乙卯賜耽羅達魯花赤織金衣二襲.

#高麗史31卷-世家31-忠烈王4-20-32-1294
癸酉王與公主幸磊坊.

#高麗史31卷-世家31-忠烈王4-20-33-1294
十二月庚辰遣右承旨柳庇直寶文署柳仁明如元賀正.

#高麗史31卷-世家31-忠烈王4-20-34-1294
甲申王與公主自磊坊幸溫泉.

#高麗史31卷-世家31-忠烈王4-20-35-1294
乙酉王與公主幸妙蓮社.

#高麗史31卷-世家31-忠烈王4-20-36-1294
庚寅元遣中書舍人愛阿赤來先是爲征日本運江南米十萬石在江華島今遼瀋告飢帝詔以五萬石賑之.

#高麗史31卷-世家31-忠烈王4-20-37-1294
以左僕射朴義爲西北面都指揮使.

#高麗史31卷-世家31-忠烈王4-20-38-1294
戊戌遣郞將白堅如元獻鵠肉鵠多出於河陽永州之地每歲遣使獲之騷擾一方民甚苦之.

#高麗史31卷-世家31-忠烈王4-20-39-1294
辛丑元以改元元貞遣忽都海等來頒詔.

#高麗史31卷-世家31-忠烈王4-20-40-1294
以洪子藩爲僉議中贊; 印侯爲僉議贊成事; 金之淑判密直司事; 車信爲密直使; 安珦知密直司事; 張舜龍同知密直司事.

#高麗史31卷-世家31-忠烈王4-21-01-1295
○(乙未)二十一年春正月甲寅以洪子藩爲僉議令; 趙仁規爲僉議中贊; 加中贊致仕金方慶僉議令.

#高麗史31卷-世家31-忠烈王4-21-02-1295
乙卯王與公主幸妙蓮寺辛酉遂幸神孝寺皆爲先帝薦福也.

#高麗史31卷-世家31-忠烈王4-21-03-1295
戊辰判監察司事廉承益病免.

#高麗史31卷-世家31-忠烈王4-21-04-1295
己巳以鄭可臣爲僉議侍郞贊成事; 印侯爲世子貳師; 金?知都僉議司事; 金之淑判三司事; 安珦爲密直司使; 車信爲世子元賓; 柳陞知密直司事; 崔有?李之?爲左右常侍; 李混同知密直司事; 柳庇閔漬爲左右承旨; 元卿爲左副承旨.

#高麗史31卷-世家31-忠烈王4-21-05-1295
壬申元遣蒙古字敎授李忙古大來.

#高麗史31卷-世家31-忠烈王4-21-06-1295
甲戌賜宦者將軍陶成器內府紅?.

#高麗史31卷-世家31-忠烈王4-21-07-1295
二月戊子燃燈王與公主幸康安殿.

#高麗史31卷-世家31-忠烈王4-21-08-1295
癸巳遣中郞將宋瑛如元請?運粮帝不從.

#高麗史31卷-世家31-忠烈王4-21-09-1295
甲午遣大將軍吳仁永如元賀誕皇子.

#高麗史31卷-世家31-忠烈王4-21-10-1295
戊戌王?于東郊遂幸壽康宮.

#高麗史31卷-世家31-忠烈王4-21-11-1295
壬寅遣將軍崔淑仟如元賀改元.

#高麗史31卷-世家31-忠烈王4-21-12-1295
甲辰親醮三界于康安殿.

#高麗史31卷-世家31-忠烈王4-21-13-1295
三月戊申知僉議府事致仕池允輔卒.

#高麗史31卷-世家31-忠烈王4-21-14-1295
丁巳親設消災道場于外院.

#高麗史31卷-世家31-忠烈王4-21-15-1295
命同修國史致仕任翊史館脩撰官金?撰先帝事*跡.

#高麗史31卷-世家31-忠烈王4-21-16-1295
遣將軍智團等以船七十三?載米一萬石輸之遼陽.

#高麗史31卷-世家31-忠烈王4-21-17-1295
庚午元遣伯帖木兒來取馬于耽羅.

#高麗史31卷-世家31-忠烈王4-21-18-1295
辛未親轉藏經于康安殿.

#高麗史31卷-世家31-忠烈王4-21-19-1295
夏四月戊寅元遼陽省奉帝旨以江南運米三千石賑雙城.

#高麗史31卷-世家31-忠烈王4-21-20-1295
己卯遣將軍金永孫以船九十?載米一萬二千一百八十石輸之遼陽.

#高麗史31卷-世家31-忠烈王4-21-21-1295
乙酉隕霜殺麻麥凡四日.

#高麗史31卷-世家31-忠烈王4-21-22-1295
甲午設賞花宴于香閣閣後別開帳殿大張女樂中郞將文萬壽引水爲戱剪靑蠟絹作芭蕉王喜賜白金三斤.

#高麗史31卷-世家31-忠烈王4-21-23-1295
乙未遣大將軍劉福和*?{祗}候金之兼送錢幣于世子.

#高麗史31卷-世家31-忠烈王4-21-24-1295
癸卯遣將軍柳溫如元請?遼陽運粮帝許?二萬石.

#高麗史31卷-世家31-忠烈王4-21-25-1295
閏月己酉元遣王敬塔失不花齎香幣來轉藏經. 王敬本國宗姓也.

#高麗史31卷-世家31-忠烈王4-21-26-1295
癸丑以判秘書省事崔瑞爲濟州牧使.

#高麗史31卷-世家31-忠烈王4-21-27-1295
己未元遣小云失不花來詔曰: “自窩闊台皇帝到今以來買賣人等貸出官錢不以利錢還納彼此隱匿者多矣其內外官員尋捕買賣人收取利錢依數交納泉府司若有見買賣人隱匿首告者賞之.”

#高麗史31卷-世家31-忠烈王4-21-28-1295
庚午遣中郞將趙琛如元進濟州方物苧布一百匹木衣四十葉脯六籠?皮七十六領野猫皮八十三領黃猫皮二百領?皮四百領鞍?五副.

#高麗史31卷-世家31-忠烈王4-21-29-1295
癸酉遣將軍徐光純等以船六十五?載米八千五百六十八石輸之遼陽.

#高麗史31卷-世家31-忠烈王4-21-30-1295
五月辛巳以僧景宜爲國尊.

#高麗史31卷-世家31-忠烈王4-21-31-1295
丁亥遣贊成事印侯如元請世子婚又遣左承旨柳庇請加王太師中書令降公主印章改世子印章帝皆不允.

#高麗史31卷-世家31-忠烈王4-21-32-1295
己丑以洪君祥爲三韓壁上功臣三重大匡益城侯.

#高麗史31卷-世家31-忠烈王4-21-33-1295
秋七月乙亥僉議中贊致仕張暐卒.

#高麗史31卷-世家31-忠烈王4-21-34-1295
壬午遣?稅別監於慶尙全羅道.

#高麗史31卷-世家31-忠烈王4-21-35-1295
己亥遣判三司事金之淑如元賀聖節.

#高麗史31卷-世家31-忠烈王4-21-36-1295
八月甲辰征東行省遣員外郞牛廷信如元賀聖節.

#高麗史31卷-世家31-忠烈王4-21-37-1295
癸丑以閔漬爲密直學士.

#高麗史31卷-世家31-忠烈王4-21-38-1295
戊午世子至自元.

#高麗史31卷-世家31-忠烈王4-21-39-1295
庚申以世子判都僉議密直監察司事洪子藩知都僉議司事洪君祥爲都僉議中贊脩文殿大學士監修國史世子師臨安公.

#高麗史31卷-世家31-忠烈王4-21-40-1295
壬戌流萬戶知都僉議司事韓希愈于祖月島.

#高麗史31卷-世家31-忠烈王4-21-41-1295
乙丑以齊安公淑錄三司事.

#高麗史31卷-世家31-忠烈王4-21-42-1295
己巳賜金方慶爵上洛郡開國公.

#高麗史31卷-世家31-忠烈王4-21-43-1295
九月壬申朔以洪子藩僉議中贊致仕.

#高麗史31卷-世家31-忠烈王4-21-44-1295
甲戌元遣怯薛?帖里迷失老里等來頒詔.

#高麗史31卷-世家31-忠烈王4-21-45-1295
乙亥幸賢聖寺駕至典法司門命放囚.

#高麗史31卷-世家31-忠烈王4-21-46-1295
丙子以聖節大?.

#高麗史31卷-世家31-忠烈王4-21-47-1295
甲申世子署事于都僉議司遂詣壽寧宮王與公主登樓觀之.

#高麗史31卷-世家31-忠烈王4-21-48-1295
壬辰以世子判中軍事.

#高麗史31卷-世家31-忠烈王4-21-49-1295
乙未密直學士閔漬罷以金?代之加洪文系僉議中贊致仕世子請之也.

#高麗史31卷-世家31-忠烈王4-21-50-1295
冬十月壬戌遣將軍柳溫如元進先帝事*跡.

#高麗史31卷-世家31-忠烈王4-21-51-1295
癸亥賜姜暄等及第.

#高麗史31卷-世家31-忠烈王4-21-52-1295
甲子王與公主幸妙蓮寺.

#高麗史31卷-世家31-忠烈王4-21-53-1295
以趙仁規女爲世子妃.

#高麗史31卷-世家31-忠烈王4-21-54-1295
丙寅地震.

#高麗史31卷-世家31-忠烈王4-21-55-1295
十一月丁丑世子朝于王士庶人遮道擁馬上書訟寃馬不得前世子皆受之盖豪勢之家奪人田民有司不能聽斷故也.

#高麗史31卷-世家31-忠烈王4-21-56-1295
甲申設八關會幸法王寺.

#高麗史31卷-世家31-忠烈王4-21-57-1295
壬辰王與公主幸神孝寺.

#高麗史31卷-世家31-忠烈王4-21-58-1295
十二月壬寅遣洪文系金光就如元賀正行省遣通禮門祗*侯{候}趙?賀正.

#高麗史31卷-世家31-忠烈王4-21-59-1295
賜上洛公金方慶食邑三千戶食實封三百戶世子請之也.

#高麗史31卷-世家31-忠烈王4-21-60-1295
癸卯世子如元.

#高麗史31卷-世家31-忠烈王4-21-61-1295
甲寅太白晝見三日.

#高麗史31卷-世家31-忠烈王4-21-62-1295
乙卯囚監察侍史許有全于巡馬所.

#高麗史31卷-世家31-忠烈王4-21-63-1295
甲子幸外院.

#高麗史31卷-世家31-忠烈王4-22-01-1296
○(丙申)二十二年春正月壬申遣副知密直事柳庇如元請世子婚.

#高麗史31卷-世家31-忠烈王4-22-02-1296
甲申宥二罪以下又下旨曰: “先祖苗裔許初入仕歷代功臣墳墓禁樵牧致祭祀?外貢三年置經史敎授都監通一經習一藝者優加擢用凡進士生徒?免防戍癸巳甲午年從行臣僚超職四等南班內僚許通仕路有差捕討哈丹有功將卒別行?用貧民因租稅而?子者官贖還之.” 時王年六十一術者有換甲厄年之說故推恩肆宥.

#高麗史31卷-世家31-忠烈王4-22-03-1296
乙酉太白晝見.

#高麗史31卷-世家31-忠烈王4-22-04-1296
戊子以先帝大祥幸神孝寺行香.

#高麗史31卷-世家31-忠烈王4-22-05-1296
己丑王與公主幸妙蓮寺.

#高麗史31卷-世家31-忠烈王4-22-06-1296
戊戌還宮宦者將軍陶成器結彩棚盛伎樂奉觴駕前王與公主極歡而罷.

#高麗史31卷-世家31-忠烈王4-22-07-1296
二月甲辰以金之淑知都僉議司事; 安珦爲三司左使; 金?李德孫?副知密直司事.

#高麗史31卷-世家31-忠烈王4-22-08-1296
同知密直司事李混罷.

#高麗史31卷-世家31-忠烈王4-22-09-1296
壬子燃燈王如奉恩寺.

#高麗史31卷-世家31-忠烈王4-22-10-1296
乙丑元以耽羅牧畜事遣斷事官木兀赤來.

#高麗史31卷-世家31-忠烈王4-22-11-1296
丙寅王獵于西郊國師僧獻書曰: “殿下換甲之年宜小心修德不可荒于遊?.” 王曰: “非敢好獵逐虎也.” 其實憚公主妬悍因獵而出私嬖妾也.

#高麗史31卷-世家31-忠烈王4-22-12-1296
三月己卯元遣使整理館驛.

#高麗史31卷-世家31-忠烈王4-22-13-1296
金光就還自元帝賜王織金*?{段}紅絹各四匹太后賜蒲萄酒二器?賜曆日中書省送線綾紅?各五匹.

#高麗史31卷-世家31-忠烈王4-22-14-1296
戊子盜發崔瑀*?{塚}命有司修之.

#高麗史31卷-世家31-忠烈王4-22-15-1296
夏四月壬寅王與公主幸妙蓮寺.

#高麗史31卷-世家31-忠烈王4-22-16-1296
丁未遣大將軍劉福和致錢幣于世子以婚禮也.

#高麗史31卷-世家31-忠烈王4-22-17-1296
庚戌還宮設賞花宴于香閣大學士鄭可信製詩以賀.

#高麗史31卷-世家31-忠烈王4-22-18-1296
甲寅有人以傳內旨突入典法司閔蒔以其無禮不詰其由而囚之王怒流蒔于紫燕島.

#高麗史31卷-世家31-忠烈王4-22-19-1296
乙丑命都僉議郞舍禁內六官及學官和鄭可信賞花內宴詩各賜米二十石.

#高麗史31卷-世家31-忠烈王4-22-20-1296
丙寅宴于香閣丁卯亦如之.

#高麗史31卷-世家31-忠烈王4-22-21-1296
五月己巳以元卿副知密直司事.

#高麗史31卷-世家31-忠烈王4-22-22-1296
庚午夜宴于香閣王見壁上唐玄宗夜宴圖謂左右曰: “寡人雖君小國其於遊宴安可不及明皇?” 自是夜以繼日奇巧*?{淫}伎無所不至.

#高麗史31卷-世家31-忠烈王4-22-23-1296
辛未以洪子藩商議都僉議事.

#高麗史31卷-世家31-忠烈王4-22-24-1296
癸酉以國?庫羅絹二十匹付巡馬所至內宴日粧飾花階久則換之.

#高麗史31卷-世家31-忠烈王4-22-25-1296
甲戌以旱禁酒.

#高麗史31卷-世家31-忠烈王4-22-26-1296
丙子以洪子藩爲右中贊; 趙仁規爲左中贊.

#高麗史31卷-世家31-忠烈王4-22-27-1296
己卯遣將軍李連松如元獻耽羅皮貨.

#高麗史31卷-世家31-忠烈王4-22-28-1296
丙戌遣右副承旨吳仁永獻苧布.

#高麗史31卷-世家31-忠烈王4-22-29-1296
庚寅幸神孝寺壬辰公主又幸是寺燃燈皆以珠玉織成燈籠巧妙奢華不可勝言.

#高麗史31卷-世家31-忠烈王4-22-30-1296
癸巳元遣?蘭奚禿魯點視館驛.

#高麗史31卷-世家31-忠烈王4-22-31-1296
甲午遣大將軍南?如元獻耽羅馬.

#高麗史31卷-世家31-忠烈王4-22-32-1296
六月庚子遣上將軍崔世延如元獻?.

#高麗史31卷-世家31-忠烈王4-22-33-1296
甲辰中贊洪子藩上書條便民十八事王嘉納.

#高麗史31卷-世家31-忠烈王4-22-34-1296
己酉副知密直司事金義光死.

#高麗史31卷-世家31-忠烈王4-22-35-1296
戊午副知密直司事金之卿卒以吏能進有廉直名.

#高麗史31卷-世家31-忠烈王4-22-36-1296
乙丑以公主生日宥二罪以下.

#高麗史31卷-世家31-忠烈王4-22-37-1296
秋七月辛巳王與公主幸廣明寺設盂蘭盆齋.

#高麗史31卷-世家31-忠烈王4-22-38-1296
甲申遣將軍李茂如元獻?.

#高麗史31卷-世家31-忠烈王4-22-39-1296
乙未遣中贊鄭可臣如元賀聖節上將軍金延壽請入朝.

#高麗史31卷-世家31-忠烈王4-22-40-1296
丙申元遣帖木兒推刷雙城人物.

#高麗史31卷-世家31-忠烈王4-22-41-1296
八月己亥行省遣中郞將邊信如元賀聖節.

#高麗史31卷-世家31-忠烈王4-22-42-1296
戊午金延壽還自元報世子婚期帝趣王入覲.

#高麗史31卷-世家31-忠烈王4-22-43-1296
九月乙亥幸外院.

#高麗史31卷-世家31-忠烈王4-22-44-1296
壬午王與公主幸妙蓮寺.

#高麗史31卷-世家31-忠烈王4-22-45-1296
丁亥王與公主如元從臣一百四十三人?從五百九十人馬九百九十匹.

#高麗史31卷-世家31-忠烈王4-22-46-1296
冬十月戊申王次靈州遼陽省中書省皆遣人迎于鴨綠江.

#高麗史31卷-世家31-忠烈王4-22-47-1296
戊午王次瀋州摠*官{管}朴仁才知事朴純亮不出迎王怒鎖其頸.

#高麗史31卷-世家31-忠烈王4-22-48-1296
十一月庚午行省遣上將軍金延壽如元賀正.

#高麗史31卷-世家31-忠烈王4-22-49-1296
庚辰王次令頭兒寨世子來迎.

#高麗史31卷-世家31-忠烈王4-22-50-1296
壬午王至燕京館于洪君祥第皇太后遣使勞問諸王公主公卿士婦爭來謁.

#高麗史31卷-世家31-忠烈王4-22-51-1296
甲申王與公主謁帝獻方物: 金甁金鍾二事鏤銀壺銀湯甁各一事銀盞一副銀胡甁銀大樽各一事半鏤銀胡甁二事銀大鍾一事銀盂五十事虎豹皮各十三領水獺皮七十六領紫羅十匹白苧布一百匹玳瑁?子一十. 遂侍宴于長朝殿諸王滿座王居第七公主之右無敢坐者.

#高麗史31卷-世家31-忠烈王4-22-52-1296
乙酉王與公主謁太后于隆福宮.

#高麗史31卷-世家31-忠烈王4-22-53-1296
己丑王與公主侍宴于長朝殿翌日亦如之.

#高麗史31卷-世家31-忠烈王4-22-54-1296
壬辰王與公主詣闕世子以白馬納幣于帝尙晉王之女. 是日宴皆用本國油蜜果. 諸王公主及諸大臣皆侍宴至晩酒?令本國樂官奏感皇恩之調. 旣罷王與公主詣隆福宮太后設氈帳置酒入夜乃罷.

#高麗史31卷-世家31-忠烈王4-22-55-1296
癸巳世子以白馬獻于太后太后以羊酒宴世子帝與太后臨軒諸王公主百官侍宴.

#高麗史31卷-世家31-忠烈王4-22-56-1296
甲午王與公主侍宴于長朝殿世子以白馬獻于晉王仍以酒羊宴.

#高麗史31卷-世家31-忠烈王4-22-57-1296
十二月己亥王與世子侍宴于長朝殿乙巳亦如之.

#高麗史31卷-世家31-忠烈王4-22-58-1296
辛亥帝賜王金四錠金*?{段}二匹絹二匹賜從臣銀五十錠金*?{段}十八匹繡*?{段}十匹綾素*?{段}五百七十八匹絹四百八十六匹賜婦寺綾絹各二十七匹僕從木?絹各四百十一匹.

#高麗史31卷-世家31-忠烈王4-22-59-1296
壬子王與公主侍宴于長朝殿.

#高麗史31卷-世家31-忠烈王4-22-60-1296
甲寅中書省宴王.

#高麗史31卷-世家31-忠烈王4-22-61-1296
乙卯帝賜王弓矢及劒賜從臣弓三十九矢五百.

#高麗史31卷-世家31-忠烈王4-22-62-1296
庚申帝宴王及公主辛酉太后又宴于隆福宮.

#高麗史31卷-世家31-忠烈王4-23-01-1297
○(丁酉)二十三年春正月甲子朔王在元賀正禮畢上殿侍宴.

#高麗史31卷-世家31-忠烈王4-23-02-1297
乙丑王與公主世子侍宴萬歲山廣寒殿.

#高麗史31卷-世家31-忠烈王4-23-03-1297
丙寅王與公主侍宴于隆福宮.

#高麗史31卷-世家31-忠烈王4-23-04-1297
壬申王與公主世子詣闕侍宴.

#高麗史31卷-世家31-忠烈王4-23-05-1297
乙亥帝賜王御鞍又賜從臣十人人一鞍.

#高麗史31卷-世家31-忠烈王4-23-06-1297
壬午遣郞將黃瑞如元獻金?甕器野雉及耽羅牛肉.

#高麗史31卷-世家31-忠烈王4-23-07-1297
二月甲午王與公主餞晉王于郊.

#高麗史31卷-世家31-忠烈王4-23-08-1297
己亥帝幸城南觀獵王扈從奏曰: “臣之先臣*??於蒙哥皇帝己未歲以世子入覲時世祖皇帝回自征南先臣具袍笏迎拜于?梁之墟世祖嘉嘆寵?日隆至於小臣釐降公主世爲東藩乞自己未年以來被擄及流民在遼瀋者悉令歸國.” 帝許之王感泣拜謝.

#高麗史31卷-世家31-忠烈王4-23-09-1297
辛亥彗見六日.

#高麗史31卷-世家31-忠烈王4-23-10-1297
庚申元改元大德赦天下.

#高麗史31卷-世家31-忠烈王4-23-11-1297
太后以王誕日賜羊四十頭鵠十首幷賜內?諸王公卿皆來賀.

#高麗史31卷-世家31-忠烈王4-23-12-1297
三月甲子彗見.

#高麗史31卷-世家31-忠烈王4-23-13-1297
乙丑太后餞王及公主于隆福宮仍賜金*?{段}衣賜從臣三品以上二十人金*?{段}衣各一翌日又賜從臣金*?{段}一百匹綾素八百匹.

#高麗史31卷-世家31-忠烈王4-23-14-1297
戊辰王詣闕帝賜蒲萄酒.

#高麗史31卷-世家31-忠烈王4-23-15-1297
庚午太后賜王及公主鞍馬.

#高麗史31卷-世家31-忠烈王4-23-16-1297
辛未王與公主發燕京.

#高麗史31卷-世家31-忠烈王4-23-17-1297
夏四月癸巳朔日食.

#高麗史31卷-世家31-忠烈王4-23-18-1297
庚子元遣使遼陽路推刷己未年以後被擄及流民歸之凡三百五十戶.

#高麗史31卷-世家31-忠烈王4-23-19-1297
庚戌霜.

#高麗史31卷-世家31-忠烈王4-23-20-1297
五月丁卯王與公主至自元遂幸神孝寺.

#高麗史31卷-世家31-忠烈王4-23-21-1297
庚午公主不豫設法席王燃臂.

#高麗史31卷-世家31-忠烈王4-23-22-1297
癸酉王與公主幸賢聖寺發內庫米一百石賜窮民爲公主祈福.

#高麗史31卷-世家31-忠烈王4-23-23-1297
乙亥遣中郞將秦良弼如元請醫.

#高麗史31卷-世家31-忠烈王4-23-24-1297
壬午公主薨于賢聖寺王移御僉議府.

#高麗史31卷-世家31-忠烈王4-23-25-1297
癸未遣副知密直司事元卿如元告公主喪.

#高麗史31卷-世家31-忠烈王4-23-26-1297
丙戌移御金方慶第自是移幸非一所.

#高麗史31卷-世家31-忠烈王4-23-27-1297
六月丁酉雨雹.

#高麗史31卷-世家31-忠烈王4-23-28-1297
戊戌有旨從行臣僚超四等錄用.

#高麗史31卷-世家31-忠烈王4-23-29-1297
癸卯許人皆得藏?.

#高麗史31卷-世家31-忠烈王4-23-30-1297
元遣太醫王得中郭耕來.

#高麗史31卷-世家31-忠烈王4-23-31-1297
丙午世子自元來奔喪.

#高麗史31卷-世家31-忠烈王4-23-32-1297
壬子元遣火魯忽孫來弔公主喪太后賜賻楮幣轉藏追福.

#高麗史31卷-世家31-忠烈王4-23-33-1297
 秋七月乙丑太白晝見.

#高麗史31卷-世家31-忠烈王4-23-34-1297
己巳幸神孝寺薦福公主.

#高麗史31卷-世家31-忠烈王4-23-35-1297
辛未遣副知密直司事朴義如元謝弔慰.

#高麗史31卷-世家31-忠烈王4-23-36-1297
丙戌行省遣左右司都事張瑜如元賀聖節及改元.

#高麗史31卷-世家31-忠烈王4-23-37-1297
戊子世子以爲公主之薨由無比殺之又殺?人陶成器崔世延全淑方宗?中郞將金瑾流其黨四十餘人.

#高麗史31卷-世家31-忠烈王4-23-38-1297
八月辛卯朔遣同知密直司事崔有?如元賀聖節.

#高麗史31卷-世家31-忠烈王4-23-39-1297
癸巳元遣使徵寫經僧.

#高麗史31卷-世家31-忠烈王4-23-40-1297
辛丑以印侯爲都僉議侍郞贊成事判軍簿監察司事; 金琿爲侍郞贊成事判版圖司事; 車信爲贊成事世子貳師; 金?副知密直司事; 薛景成爲三司右使; 張碩爲軍簿判書; 柳栯爲典法判書.

#高麗史31卷-世家31-忠烈王4-23-41-1297
癸卯公主眞至自元百官以伎樂迎于郊.

#高麗史31卷-世家31-忠烈王4-23-42-1297
*(??)巳{乙巳}世子以故進士崔文妻金氏有姿色納于王盖因無比之死欲慰解之也.

#高麗史31卷-世家31-忠烈王4-23-43-1297
丙午世子成服.

#高麗史31卷-世家31-忠烈王4-23-44-1297
己未葬安平公主于高陵.

#高麗史31卷-世家31-忠烈王4-23-45-1297
九月丁亥移御張舜龍第.

#高麗史31卷-世家31-忠烈王4-23-46-1297
冬十月辛卯以鄭可臣爲僉議中贊判典理司事世子師; 洪奎判三司事; 李之?爲三司左使; 朴義知密直司事世子元賓; 柳庇同知密直司事監察大夫; 崔?紹許評?副知密直司事; 崔?爲右常侍; 閔宗儒知申事.

#高麗史31卷-世家31-忠烈王4-23-47-1297
癸巳世子如元.

#高麗史31卷-世家31-忠烈王4-23-48-1297
丙申遣趙仁規印侯柳庇如元賀生皇子且告?請傳位表曰: “聖德齊日月之明無幽不燭卑情絶絲毫之隱有故必陳伏念臣*跡遠守東心專拱北嘗於至元六年己巳臣爲世子入朝還至婆娑府聞權臣林衍擅廢立還赴朝廷陳告情狀遂與官軍來復舊都八年辛未入?宿衛累經歲月至蒙釐降益勤藩職十八年辛巳官軍出征日本凡船艦米粮至於軍卒梢水一切物件悉皆盡力應副二十四年丁亥聞車駕親征乃顔躬率五千軍而往助征半途詔傳大捷仍命還軍二十八年辛卯乃顔餘種哈丹賊軍入我東鄙臣與乃蠻?薛?干等一同心力蕩滅無餘謂臣有勞效加功臣名分三十年癸巳與公主入朝親覩聖人之作首詣慶集別承寵渥旣得殊尤之墜?庶幾終始以輸誠乃因閨室之相離哀傷有甚加以春秋之方?疾恙交攻如一朝??以莫興其庶務剖裁之誰任竊見臣之世子?夙成幹局入衛闕庭荷恩已配於皇支?事堪承於宗祀而臣將?之嗣位退以攝生庶免憂勤釋千鈞之重擔小延喘息觀四海之*大平玆切?呼佇垂矜察.”

#高麗史31卷-世家31-忠烈王4-23-49-1297
乙巳太白晝見經天.

#高麗史31卷-世家31-忠烈王4-23-50-1297
十一月戊寅遣上將軍金延壽如元獻人參及耽羅?油.

#高麗史31卷-世家31-忠烈王4-23-51-1297
己丑宥二罪以下.

#高麗史31卷-世家31-忠烈王4-23-52-1297
十二月戊戌以內竪金元呂私通宮人柴巨?投臨津.

#高麗史31卷-世家31-忠烈王4-23-53-1297
庚子闊闊?大王死于大靑島.

#高麗史31卷-世家31-忠烈王4-23-54-1297
壬寅以金之淑爲僉議?理世子貳師安珦爲僉議?理世子貳保崔有?判密直司事李混知密直司事?兼世子元賓*尹(  ){尹琁}爲密直學士張碩爲軍簿判書全昇爲右副承旨吳仁永爲左承旨金恂爲左副承旨趙瑞爲右承旨吳漢卿李?爲左右司議大夫.

#高麗史31卷-世家31-忠烈王4-23-55-1297
甲辰僉議?理張舜龍死.

#高麗史31卷-世家31-忠烈王4-23-56-1297
戊午遣大將軍宋瑨如元賀正閏月行省遣?趙珍賀正.

#高麗史31卷-世家31-忠烈王4-23-57-1297
乙丑以元珝同知密直司事; 元卿副知密直司事.

#高麗史31卷-世家31-忠烈王4-23-58-1297
副知密直司事崔?紹以世子命就壽昌宮基大興工役將以設公主之穹廬也.

#高麗史31卷-世家31-忠烈王4-24-01-1298
○(戊戌)二十四年春正月丙申世子至自元.

#高麗史31卷-世家31-忠烈王4-24-02-1298
庚子世子妃寶塔實憐公主來王幸金郊百官郊迎儀仗伎樂如迎王禮帝使阿木罕太子甕吉刺?丞相護行以來.

#高麗史31卷-世家31-忠烈王4-24-03-1298
辛丑宴公主及阿木罕等于壽寧宮.

#高麗史31卷-世家31-忠烈王4-24-04-1298
壬寅命巡馬所選良家女將以進帝所及使臣令百僚密*?有女家投主司於是有??之怨者雖無女亦指之以致騷擾?犬不得寧焉潛納壻者頗多.

#高麗史31卷-世家31-忠烈王4-24-05-1298
癸卯敎曰: “孤以凉德?承丕構二十有五年今且老矣加以去歲因喪配?不覺過慟疾恙隨之倦于聽政惟爾世子英明智勇衆所共知當嗣藩職祗奉宗社孤亦退居後宮穩送餘齡惟忠惟孝在此一擧.” 世子上?辭不允.

#高麗史31卷-世家31-忠烈王4-24-06-1298
甲辰元遣咸寧侯王維詔諭國人曰: “邇者高麗國王王?表陳春秋方?憂恙交攻慮庶務之煩勞期息肩於重負乞令世子?襲爵朕以王嗣守東土垂三十年累效忠勤勳伐茂著矜其誠懇特賜兪允授世子開府儀同三司征東行中書省左丞相駙馬上柱國高麗國王加授王推忠宣力定遠保節功臣開府儀同三司*大尉駙馬上柱國逸壽王以示優崇之意國有重務尙*?{須}訓勵聿底于成.” 又詔王曰: “卿恪居藩翰茂著勳庸宣力我家歷年玆久比陳衰疾冀脫煩勞乞*?{須}賜爵之恩將爲逸老之計載惟忠懇宜賜允從卿雖耆年國之重務尙資訓導?用有成於戱令始令終旣被殊常之眷惟忠惟孝勉思報效之勤祗服寵光益綏福履.” 維本國宗室仕元朝爲摠管.

#高麗史31卷-世家31-忠烈王4-24-07-1298
丙午幸康安殿傳位於世子退居張舜龍第號爲德慈宮世子卽位於康安殿是爲忠宣.

#高麗史31卷-世家31-忠烈王4-24-08-1298
乙卯詣德慈宮奉箋上尊號曰光文宣德太上王.[王傳國後王復位凡七月在忠宣世家.]

#高麗史31卷-世家31-忠烈王4-24-09-1298
秋八月甲子元遣?魯兀來趣忠宣入朝辛未忠宣如元壬申王餞于金郊酒??魯兀以帝命取國王印授王.

#高麗史31卷-世家31-忠烈王4-24-10-1298
癸酉王如?魯兀館備儀衛遂幸壽寧宮受詔詔曰: “諭前高麗國王王??以卿表請授位于世子?是用詔?往嗣王爵國事仍命聽卿訓導今聞?政以來頗涉專擅處決失宜衆心疑懼盖以年未及壯少所經練故未能副朕親任之意今遣使詔卿依前統理國政且詔?入侍闕庭使之明習于事.” ?魯兀之來十日而國人不知有此詔也.

#高麗史31卷-世家31-忠烈王4-24-11-1298
甲戌以左副承旨權永右司議趙簡摠郞金台鉉前司諫金祜主選法.

#高麗史31卷-世家31-忠烈王4-24-12-1298
己卯?魯兀還以大將軍姜純之女妻之.

#高麗史31卷-世家31-忠烈王4-24-13-1298
甲申移御明順宮.

#高麗史31卷-世家31-忠烈王4-24-14-1298
九月丙申元遣平章闊闊出左丞哈散來口宣聖旨云: “自公主棄世王獨處無聊帝賜王蒲萄酒且令吾等伴議國事.”

#高麗史31卷-世家31-忠烈王4-24-15-1298
遣中原侯?大將軍金天錫如元謝復位表曰: “爰自先朝而陳力又當盛際以輸忠?因?李之忽凋將謂朽株之難保哀情至極憂氣損和幸存胤子之旣冠方初尙主何惜殘年之重負不早上章獲蒙從欲而允兪更感推恩於?養今者詔令臣子?入侍天庭令臣依前統理國政若覩璽書之所諭可?家訓之無良曾不以斯而責臣反令依舊而守土.”

#高麗史31卷-世家31-忠烈王4-24-16-1298
以鄭?爲右常侍; 吳仁永爲軍簿判書; 柳栯副知密直司事; 洪詵黃元吉爲三司左右使; 洪子翰爲密直司知申事; 李英柱爲軍簿判書鷹揚軍上將軍; 金恂宋瑨爲左右承旨; 柳?爲右副承旨.

#高麗史31卷-世家31-忠烈王4-24-17-1298
冬十月甲戌以*尹(  ){尹琁}爲西北面都指揮使.

#高麗史31卷-世家31-忠烈王4-24-18-1298
乙亥瀋州達魯花赤?里大遣人獻馬一匹羊三十頭賀復位.

#高麗史31卷-世家31-忠烈王4-24-19-1298
庚辰移御栢井宮.

#高麗史31卷-世家31-忠烈王4-24-20-1298
十一月甲申朔遣將軍李白超如元獻耽羅牛肉.

#高麗史31卷-世家31-忠烈王4-24-21-1298
丙戌闊闊出還王餞于宣義門外.

#高麗史31卷-世家31-忠烈王4-24-22-1298
壬辰親設消災道場于外院.

#高麗史31卷-世家31-忠烈王4-24-23-1298
戊申宰樞享王.

#高麗史31卷-世家31-忠烈王4-24-24-1298
庚戌以金琿爲僉議中贊仍令致仕; 宋?爲僉議侍郞贊成事判監察司事; 韓希愈爲贊成事判版圖司事; 元灌知密直司事版圖判書; 金?同知密直司事; 薛景成金富允金恂?爲密直副使; 張碩爲左承旨.

#高麗史31卷-世家31-忠烈王4-24-25-1298
十二月丙辰遣宋?如元賀正.

#高麗史31卷-世家31-忠烈王4-24-26-1298
戊午宥二罪以下.

#高麗史31卷-世家31-忠烈王4-24-27-1298
行省遣將軍宋邦英如元賀正.

#高麗史31卷-世家31-忠烈王4-24-28-1298
己巳以金深爲右副承旨.

#高麗史31卷-世家31-忠烈王4-24-29-1298
癸酉下左司諫秋適獄.

#高麗史31卷-世家31-忠烈王4-24-30-1298
甲戌彗見南方.

#高麗史31卷-世家31-忠烈王4-24-31-1298
庚辰復舊官制.

#高麗史31卷-世家31-忠烈王4-25-01-1299
○(己亥)二十五年春正月壬辰太白晝見.

#高麗史31卷-世家31-忠烈王4-25-02-1299
幸外院設藏經道場.

#高麗史31卷-世家31-忠烈王4-25-03-1299
丁酉萬戶印侯金?密直元卿等擅發兵執萬戶韓希愈上將軍李英柱誣告謀叛戊戌王與左丞哈散鞠希愈等于興國寺英柱誣伏希愈竟不服.

#高麗史31卷-世家31-忠烈王4-25-04-1299
癸卯以世祖忌幸神孝寺.

#高麗史31卷-世家31-忠烈王4-25-05-1299
戊申印侯金?元卿以希愈不服如元訴帝王留之不從.

#高麗史31卷-世家31-忠烈王4-25-06-1299
二月戊午哈散還元流韓希愈李英柱于海島.

#高麗史31卷-世家31-忠烈王4-25-07-1299
戊辰王如奉恩寺.

#高麗史31卷-世家31-忠烈王4-25-08-1299
三月壬午朔罷西北面都指揮使尹琁密直副使閔宗儒.

#高麗史31卷-世家31-忠烈王4-25-09-1299
乙酉以金富允爲西北面都指揮使.

#高麗史31卷-世家31-忠烈王4-25-10-1299
丙戌下右司諫金台正于巡馬所.

#高麗史31卷-世家31-忠烈王4-25-11-1299
庚寅遣知都僉議司事崔有?如元賀生皇子.

#高麗史31卷-世家31-忠烈王4-25-12-1299
壬辰王獵于東郊遂幸壽康宮日事宴樂賜倡妓銀八斤又以二銀甁爲的射之賜中者.

#高麗史31卷-世家31-忠烈王4-25-13-1299
夏四月辛亥朔元遣工部尙書也先帖木兒翰林待制賈汝舟來詔曰: “比者奉使回奏本國陪臣趙仁規等所行不法及事有不遵典制合行正釐者據仁規等罪已?中書省量輕重決遣自今以始卿其勉遵守國之規益勤畏天之戒凡在官者各勤乃事?力匡贊毋蹈前非自干刑憲緇黃士庶各安其業所釐事宜條列于後一先朝已定官府及受宣人員毋得變更中*閒有所擅自更易者卽行改正一命官有罪須具事情本末聞奏毋得輒行殺戮一奉使奏說本國臣庶曾經世子流竄海島及斷沒人數有無罪犯從國王分*?{揀}審錄合改正者卽與改正.”

#高麗史31卷-世家31-忠烈王4-25-14-1299
壬子召還韓希愈李英柱.

#高麗史31卷-世家31-忠烈王4-25-15-1299
丁巳遣判三司事鄭仁卿如元辨印侯誣妄.

#高麗史31卷-世家31-忠烈王4-25-16-1299
己未元遣塔海闊闊不花來執韓希愈李英柱元卿及判密直柳庇都評議錄事宋之罕以歸.

#高麗史31卷-世家31-忠烈王4-25-17-1299
五月辛巳朔遣將軍白孝珠如元獻?.

#高麗史31卷-世家31-忠烈王4-25-18-1299
丙戌印侯李混元珝鄭?元卿許評罷.

#高麗史31卷-世家31-忠烈王4-25-19-1299
丁亥遣判三司事鄭仁卿如元謝恩表曰: “使華戾止俄傳九?之明綸帝澤?然便作一方之甘澍省循已往兢感交深伏念幸千載之遭逢?兩朝之眷遇民若淵深而魚泳久沐矜憐國如木老而?生自招尤悔厄數更幷於?德穢言曾及於亶聰雖云山海之兼容尙畏雷霆之一怒豈謂以蒼穹之莫*(??){遠}曲察事情?赤子之無知反加哀育旣列法言而垂戒仍宣汗號以滌瑕傳孫寶訓之丁寧闔國歡聲之洋溢玆盖伏遇法湯彰善體舜好生加字小之仁廓包荒之度恐無辜之或枉期寧失於不經臣敢不敬率群僚而述職庶副天心永綏黎俗以瀝誠祝延聖?.”

#高麗史31卷-世家31-忠烈王4-25-20-1299
癸巳宥二罪以下.

#高麗史31卷-世家31-忠烈王4-25-21-1299
庚子以安平公主大祥幸妙蓮寺.

#高麗史31卷-世家31-忠烈王4-25-22-1299
乙巳幸壽康宮.

#高麗史31卷-世家31-忠烈王4-25-23-1299
秋七月乙未以將軍金儒爲慶尙全羅楊廣三道採訪使.

#高麗史31卷-世家31-忠烈王4-25-24-1299
丁未遣密直使柳栯如元賀聖節.

#高麗史31卷-世家31-忠烈王4-25-25-1299
八月己酉朔日食.

#高麗史31卷-世家31-忠烈王4-25-26-1299
丁巳移御壽寧宮.

#高麗史31卷-世家31-忠烈王4-25-27-1299
丙寅判密直司事柳庇逃.

#高麗史31卷-世家31-忠烈王4-25-28-1299
九月己卯朔遣大將軍閔甫如元獻?.

#高麗史31卷-世家31-忠烈王4-25-29-1299
丙戌流監察使蔡禑于海島.

#高麗史31卷-世家31-忠烈王4-25-30-1299
己亥以宋?監修國史安珦修國史閔漬同修國史罷車信崔有?柳庇吳仁永劉福和洪詵.

#高麗史31卷-世家31-忠烈王4-25-31-1299
丙午移御許評第.

#高麗史31卷-世家31-忠烈王4-25-32-1299
冬十月甲子元遣闊里吉思爲征東行中書省平章事耶律希逸爲左丞時哈散還奏王不能服其衆朝廷宜遣官共理帝從之.

#高麗史31卷-世家31-忠烈王4-25-33-1299
丙寅王視事于征東省.

#高麗史31卷-世家31-忠烈王4-25-34-1299
是月以增置行省上表陳情曰: “小邦累世勤王之功凡八十餘年歲修職貢臣嘗以世子入侍得連婚帝室遂爲甥舅實感至恩使小國不替祖風永修侯職是所望也.”

#高麗史31卷-世家31-忠烈王4-25-35-1299
十一月庚辰知都僉議司事宋?乞退.

#高麗史31卷-世家31-忠烈王4-25-36-1299
乙酉幸妙蓮寺.

#高麗史31卷-世家31-忠烈王4-25-37-1299
庚子幸溫泉.

#高麗史31卷-世家31-忠烈王4-25-38-1299
十二月戊申朔遣將軍李白超如元獻人參鵠肉.

#高麗史31卷-世家31-忠烈王4-25-39-1299
甲寅遣贊成事鄭仁卿如元賀正.

#高麗史31卷-世家31-忠烈王4-26-01-1300
○(庚子)二十六年春正月辛卯元遣闊闊不花來頒冊皇后詔.

#高麗史31卷-世家31-忠烈王4-26-02-1300
是月以洪子藩判中軍事.

#高麗史31卷-世家31-忠烈王4-26-03-1300
二月庚申燃燈王如奉恩寺.

#高麗史31卷-世家31-忠烈王4-26-04-1300
壬戌幸梨峴宮.

#高麗史31卷-世家31-忠烈王4-26-05-1300
以吳仁永知密直司事典理判書; 劉福和同知密直司事版圖判書; 洪詵爲密直副使.

#高麗史31卷-世家31-忠烈王4-26-06-1300
三月庚辰王不豫移御齊安宮.

#高麗史31卷-世家31-忠烈王4-26-07-1300
庚寅移御壽寧宮.

#高麗史31卷-世家31-忠烈王4-26-08-1300
夏四月庚戌遣同知密直司事薛景成如元弔皇太后喪.

#高麗史31卷-世家31-忠烈王4-26-09-1300
戊午王如元弔喪.

#高麗史31卷-世家31-忠烈王4-26-10-1300
是月以閔萱都僉議?理; 李帖知都僉議司事.

#高麗史31卷-世家31-忠烈王4-26-11-1300
五月辛丑有僧天固朱書怪語于瓦龜背埋惠宿寺石塔下尋自堀曰: “此龜甚神異.” 以眩惑衆人闊里吉思執而杖之又以東京留守羅允不行禁理反信妖術囚于行省.

#高麗史31卷-世家31-忠烈王4-26-12-1300
壬寅遣上將軍高世如元獻童女.

#高麗史31卷-世家31-忠烈王4-26-13-1300
六月壬子王至上都謁帝于?殿仍獻方物帝大設只孫宴. 只孫華言顔色赴會者衣冠皆一色帝命王侍宴王於諸王駙馬坐次第四寵眷殊異.

#高麗史31卷-世家31-忠烈王4-26-14-1300
戊辰王以羊二百頭酒二百?上壽于帝己巳又詣闕設扶頭宴帝命唱高麗歌王令大將軍宋邦英宋英等歌雙燕曲前王執檀板王起舞獻壽帝與后悅.

#高麗史31卷-世家31-忠烈王4-26-15-1300
癸酉王祭太后殯殿.

#高麗史31卷-世家31-忠烈王4-26-16-1300
秋七月甲戌朔帝使人?王曰: “凡有所言卽聞奏.”

#高麗史31卷-世家31-忠烈王4-26-17-1300
乙亥王詣闕獻童女二?竪三又以童女一歸丞相完澤.

#高麗史31卷-世家31-忠烈王4-26-18-1300
丁丑王侍宴帝以皇太子千秋節赦印侯金?等.

#高麗史31卷-世家31-忠烈王4-26-19-1300
辛巳帝命右丞相完澤傳旨云: “高麗國王所奏風俗百事許令依舊.”

#高麗史31卷-世家31-忠烈王4-26-20-1300
壬午帝賜王弓矢海靑?子及金鞍二癸未又賜王從臣金*?{段}表?各三百三十六匹弓劒各三十鞍二十.

#高麗史31卷-世家31-忠烈王4-26-21-1300
乙酉皇后賜王衣三襲.

#高麗史31卷-世家31-忠烈王4-26-22-1300
壬辰王發上都.

#高麗史31卷-世家31-忠烈王4-26-23-1300
戊戌賜右中贊宋?推誠贊化安社功臣之號.

#高麗史31卷-世家31-忠烈王4-26-24-1300
辛丑以薛永任判三司事; 宋和爲密直副使; 郭膺爲軍簿判書; 宋邦英爲左副承旨.

#高麗史31卷-世家31-忠烈王4-26-25-1300
八月戊午上洛公金方慶卒.

#高麗史31卷-世家31-忠烈王4-26-26-1300
癸亥遣副知密直司事洪子翰如元賀聖節.

#高麗史31卷-世家31-忠烈王4-26-27-1300
以金延壽爲密直副使.

#高麗史31卷-世家31-忠烈王4-26-28-1300
閏月庚辰王次金郊賜宋??杖.

#高麗史31卷-世家31-忠烈王4-26-29-1300
辛巳王至自元.

#高麗史31卷-世家31-忠烈王4-26-30-1300
乙酉移御齊安宮.

#高麗史31卷-世家31-忠烈王4-26-31-1300
丙戌闊里吉思享王.

#高麗史31卷-世家31-忠烈王4-26-32-1300
丁亥韓希愈李英柱柳?等還自元王入朝辨曲直故釋希愈歸之.

#高麗史31卷-世家31-忠烈王4-26-33-1300
庚子以吳祁爲密直司知申事知監察司事.

#高麗史31卷-世家31-忠烈王4-26-34-1300
九月壬寅朔遣將軍閔丘如元獻?.

#高麗史31卷-世家31-忠烈王4-26-35-1300
甲辰幸王輪寺.

#高麗史31卷-世家31-忠烈王4-26-36-1300
丁巳平陽公?卒.

#高麗史31卷-世家31-忠烈王4-26-37-1300
辛未賜李資歲等及第.

#高麗史31卷-世家31-忠烈王4-26-38-1300
冬十月癸酉密直副使致仕李承休卒.

#高麗史31卷-世家31-忠烈王4-26-39-1300
丁酉王與闊里吉思?于西郊.

#高麗史31卷-世家31-忠烈王4-26-40-1300
是月闊里吉思欲革本國奴婢之法王上表曰: “亶聰兼聽言降如綸大號旣宣勢無反汗猶有期于申命不能已於再鳴伏念凡屬我疆實非他俗若良若賤有何憎愛之所偏其愼其難爲此安危之攸係昔我始祖垂誡于後嗣子孫云: ‘凡此賤類其種有別愼勿使斯類從良若許從良後必通仕漸求要職謀亂國家若違此誡社稷危矣.’ 由是小邦之法於其八世戶籍不干賤類然後乃得筮仕凡爲賤類若父若母一賤則賤縱其本主放許爲良於其所生子孫却還爲賤又其本主絶其繼嗣亦屬同宗所以然者不欲使終良也恐或有逃脫而爲良雖切防微而杜漸亦多乘隙而發奸或有因勢托功擅作威福謀亂國家而就滅者益知祖訓之難違猶恐奸情之莫禦?又若更此法非徒如治亂絲因失舊章不得僅存遺緖故於至元七年小邦去水就陸之時先帝遣達魯花赤以治之于時因人告狀欲變此法確論聞奏廷議明斷?從國俗衆姦絶窺?之意得至于今玆者省官初?此邦不察制法之意必欲變更故臣於今夏入覲之時具悉表奏伏蒙兪允今奉聖旨良賤事宜更遣人受決臣旣承若彼之言而還有如斯之旨雖深惶懼又竊思惟旣許祖風無問是非而仍舊焉當賤類必論臧否以更新應因毁說之紛?聊欲究觀其纖悉故忘冒瀆備奏愚懷伏望回揭日之光明?同雲之優渥?從先命乃罔後艱則物以群分消風土變更之嘆邦其永保荷乾坤終始之恩.”

#高麗史31卷-世家31-忠烈王4-26-41-1300
十一月癸卯宴闊里吉思于壽寧宮.

#高麗史31卷-世家31-忠烈王4-26-42-1300
遣大將軍李白超如元獻人參牛肉.

#高麗史31卷-世家31-忠烈王4-26-43-1300
丁未闊里吉思還王餞于宣義門外.

#高麗史31卷-世家31-忠烈王4-26-44-1300
庚申遣贊成事崔有?如元.

#高麗史31卷-世家31-忠烈王4-26-45-1300
辛酉幸外院設消災道場.

#高麗史31卷-世家31-忠烈王4-26-46-1300
丙寅行省遣員外郞李希實如元賀正.

#高麗史31卷-世家31-忠烈王4-26-47-1300
是月王上表曰: “剪桐爲?猶承裂土之恩降?由衷?依如山之判但循輿意更瀆宸聰念小國依于大邦若孤兒仰其慈母罔有嘉言之登聞動輒招尤每加厚眷以矜容勉於從欲幸自殊於木石胡不感於乾坤頃者未禁妄動之亂臣庶剖愚誠於明主故當前歲具陳累世之忠勤因擧先朝幷錄數條之謨訓. 是年賀聖節使陪臣柳栯廻還云: ‘暗都刺平章等大德三年九月二十六日奏奉聖旨添設省官者非爲改其國俗亦不欲恒置但以一二惡人故似聞百姓騷擾將使與王作伴鎭安之耳. 王今未知朕意可具悉爲文草奏然後降答使明知朕意.’ 臣恭聞是語喜若更生謂絲綸降不踰時於日夜望其來使臣亦朝天歲久不勝瞻戀乃於今春懇請入朝伏蒙聖慈兪允?躍登途旣赴闕庭表奏前秋所陳如上而但聞有命未奉明綸之意伏蒙大德四年七月初八日口傳聖旨亦若前秋之命臣於是時曾嘆靑天之難覩?瞻白日以方欣長吟湛湛之歌屢?厭厭之飮久貪恩於輦?忽迫歸期素欲受者璽書亦難留待未遂卑情之切願如回好夢以空嗟伏望續垂再振之金聲?降一封之綸音則爲百世雲來之寶永永相傳?三韓草昧之功??不墜群誠所祝萬壽無期.” 又移書中書省曰: “小邦篤承仁庇獲保孑遺. 去夏親朝時伏蒙聖旨以本國元卿等九人皆委於予閣下所共明知而此九人到今無故淹延一不廻還是何違命之多也惟冀僉照督還.” 又曰: “照得本國舊例自來驅良種類各別若有良人嫁娶奴婢者其所生兒女俱作奴婢若有本主放許爲良所生兒女却還爲賤昨於至元八年有本國達魯花赤衙門欲改本俗體例呈奉到至元九年正月初八日省?周承行中書省?付該都省想度合從高麗王依本俗施行以此本國驅良公事止依本俗舊例理斷到今不曾改例今有征東省官欲改本俗體例爲此已於今年六月親赴上都上表聞奏於大德四年七月初八日都省就喚當職元引官員省會奏過事內一件奴婢的勾當依本國體例行者聖旨了也欽此續准都省咨文該王與闊里吉思那的每言語不歸一各別的一般除是別定奪?生呵是奏呵奉聖旨冬*閒王差將人來者?也好生商量?生定體的那其*閒了也者除這的外王敎奏的言語依着他的言語者欽此啓請照驗事准此照得見准咨文却與先次都省省會稍有不同爲此今差官再行齎表進呈前去伏望都省善爲聞奏乞令依舊省俗施行如蒙不准必*?{須}變改舊例除已前年分已成婚聘所生兒女者止令依舊住坐外自今以後諸奴婢不交嫁娶招占良人爲夫婦似不爭競然此合行啓?都省照詳定擬希明文廻示.” 

#高麗史31卷-世家31-忠烈王4-26-48-1300
以韓希愈都僉議侍郞贊成事判軍簿司事; 金之淑都僉議贊成事判監察司事; 崔有?都僉議贊成事判版?司事; 金富允知密直司事典理判書; 李英柱爲密直副使軍簿判書; 黃元吉尹萬庇爲三司左右使; 兪甫爲軍簿判書.

#高麗史31卷-世家31-忠烈王4-26-49-1300
十二月甲戌遣副知密直司事李英柱如元賀正.

#高麗史31卷-世家31-忠烈王4-26-50-1300
戊寅幸平州溫泉.

#高麗史31卷-世家31-忠烈王4-26-51-1300
甲午元遣伯顔忽篤不花以香十五斤匹*?{段}三十匹絹三百匹?八百六十四錠來轉藏經.

#高麗史31卷-世家31-忠烈王4-26-52-1300
丙申以宋和爲西北面都指揮使.

#高麗史31卷-世家31-忠烈王4-26-53-1300
己亥王與伯顔忽篤不花幸妙蓮寺轉藏經.

#高麗史31卷-世家31-忠烈王4-26-54-1300
庚子幸慈雲寺轉藏經.

世家卷第三十一.


#高麗史32卷-世家32-00-00-00-0000
世家卷第三十二. 高麗史三十二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史32卷-世家32-忠烈王5-00-00-0000
忠烈王五.

#高麗史32卷-世家32-忠烈王5-27-01-1301
○(辛丑)二十七年春正月甲辰王與元使如興王寺轉藏經.

#高麗史32卷-世家32-忠烈王5-27-02-1301
丙辰王率百官幸妙蓮寺爲皇帝祝釐諸路行省以下官皆以正月朔望行香祝釐盖元朝之禮也.

#高麗史32卷-世家32-忠烈王5-27-03-1301
己未安西王阿難達遣使求童女以韓孫秀之女歸之.

#高麗史32卷-世家32-忠烈王5-27-04-1301
壬戌王以先帝忌幸妙蓮寺行香.

#高麗史32卷-世家32-忠烈王5-27-05-1301
甲子耶律希逸享王于壽寧宮.

#高麗史32卷-世家32-忠烈王5-27-06-1301
乙丑王率行省官及群臣幸妙蓮寺爲帝聖甲日祝壽也.

#高麗史32卷-世家32-忠烈王5-27-07-1301
己巳耶律希逸享王于壽寧宮.

#高麗史32卷-世家32-忠烈王5-27-08-1301
庚午王以前王公主誕日宴于壽寧宮.

#高麗史32卷-世家32-忠烈王5-27-09-1301
二月癸酉脫脫大王遣人來獻海靑二?因求童女.

#高麗史32卷-世家32-忠烈王5-27-10-1301
丁丑耶律希逸謁文廟令諸生賦詩.

#高麗史32卷-世家32-忠烈王5-27-11-1301
庚辰以皇太后忌日幸妙蓮寺.

#高麗史32卷-世家32-忠烈王5-27-12-1301
丙申遣瑞興侯琠入侍于元.

#高麗史32卷-世家32-忠烈王5-27-13-1301
庚子王不豫.

#高麗史32卷-世家32-忠烈王5-27-14-1301
三月壬寅移御盧穎秀第.

#高麗史32卷-世家32-忠烈王5-27-15-1301
元以行省平章闊里吉思不能和輯人民罷之闊里吉思率官屬還. 中郞將朴洪以通事爲闊里吉思腹心借威市恩多受賄賂隨闊里吉思如元謀變國俗不遂而歸.

#高麗史32卷-世家32-忠烈王5-27-16-1301
癸卯李白超還自元帝賜王楮幣一萬錠遣使表謝.

#高麗史32卷-世家32-忠烈王5-27-17-1301
元置耽羅軍民萬戶府.

#高麗史32卷-世家32-忠烈王5-27-18-1301
夏四月辛未僉議?理金?卒.

#高麗史32卷-世家32-忠烈王5-27-19-1301
己丑元遣山東東西道宣慰使塔察兒刑部尙書王泰亨詔曰: “向以爾國自作不靖遣平章政事闊里吉思等權令與王共事以鎭?之非欲久任於彼今悉命赴朝. 然闊里吉思等所言爾國越禮濫罰官冗民弊數事中書省別有公移來表乞不變更祖宗舊法朕惟先朝以本國官號與朝廷不殊已嘗改正. 王於是時卽當以類推之事如害義改亦何難? 今遣塔察兒等齎詔往諭王其勉思累朝覆育之恩以宗國生靈爲念威福予奪當自己出事體有未便民情有未安者其審圖之?爾群僚悉心奉正各修乃職敢有蹈襲前非專恣不法王雖爾容朕必不貸. 據省移事理釐革旣定差官偕去使以聞.” 中書省移咨曰: “王近表奏增置省官百姓不安及乞不改祖風等事已有頒降詔書委官持詣本國開讀所有闊里吉思等官具言國中不便數事錄連事目在前都省議得驅良之事且以本國舊俗爲辭此猶可說至如王國而用天子殿庭之禮旣臣之初卽當論者昔或不審自今宜卽更之. 其餘如民?之可除事弊之應改者宜體詔旨諭王之意一一擬定仍令去使悉知. 王就行訖備細咨來以憑聞奏其錄連事目曰: ‘闊里吉思等言大德三年十月開省以來別無出納錢糧止告驅良公事合依通行體例歸斷又目覩大德三年十一月十五日大德四年二月十五日國王二次大會亦三擧淨鞭山呼萬歲一如天子儀制有此僭越又本國刑罰不中或人告是何公事不問證佐止憑元告三問不招無問輕重流配海島遇赦?不放還刑獄狂濫覩此一事餘皆?見. 又本國王京*?{裏}外諸司衙門州縣摠三百五十八處設官大小四千三百五十五員刻削於民甚爲冗濫加之賦役頻倂少有不前*??{?}縛凌虐忍痛銜寃無可伸理. 城郭州縣虛有其名民少官多管民官按廉官半年一次交代令本處百姓自備牛馬路費等物迎送新*奮{舊}官員道路如織防農害物民甚苦之. 又元立站赤每處三四十戶近年不問公移有無文憑皆乘馹馬若王近侍者差出卽起二三十匹餘驗高下各有等差兼所管官司百色科擾因此逃散三存其一厥數不補至甚生受. 又本國歷數十年未嘗加於賦役比之其他優恤甚重近因權臣所行不法百姓困弊其餘事理難以縷陳.’”

#高麗史32卷-世家32-忠烈王5-27-20-1301
五月甲辰耶律希逸還希逸喩國王理民之術責宰輔憂國之事嘗以國學殿宇隘陋甚失泮宮制度言於王遂新文廟以振儒風.

#高麗史32卷-世家32-忠烈王5-27-21-1301
丙午倂省內外官其官名有同上國者悉改之.

#高麗史32卷-世家32-忠烈王5-27-22-1301
*庚戊{庚戌}遣知都僉議司事閔萱如元請改嫁寶塔實怜公主表曰: “扶桑地僻猶經帝女之曾臨?李行遲?奏邦人之共慕. 念我國得存於今日由王姬早降于先朝??寶陰之忽收嘆其中否婉?芳華之繼至擬不終屯何期暫返於九?而致遂淹於四載. 久欲陳其愚意恐或?於宸聰. 若猶伉儷之未諧其必兒孫之難見忍使靑春而虛老空令皎月以却羞. 人言: ‘不可爲謀事由天命.’ 臣謂求改其匹簡在帝心天心卽是帝心帝命亦惟天命.” 又請罷耽羅摠管府隷本國置萬戶府表曰: “地如隣敵爲備要詳天必聽卑所須當聞庶仗早圖之力欲消後悔之萌. 伏念?爾耽羅接于倭國恐姦人?來忽往或漏事情令戍卒嚴警肅裝不容窺?於是謂在軍官而作帥宜加宣令以播威. 頃者臣之所以擬議設立軍民都指揮使司者不知上國曾有是命徒以本國舊例凡大官出鎭邊境者令帶指揮使之名故欲於是名加受宣命虎符如合浦鎭邊事耳. 今承中書省咨奏准設立耽羅軍民摠管府勢有大乖事非本望?許從便而毋固第期無失於所施令罷耽羅摠管府依舊隷屬本國開置萬戶府如合浦鎭邊事. 但於頭目人員頒降宣命虎符使得增威鎭壓則譬若毛之有皮得其所附亦如臂之使指動罔不宜.” 又請以忽刺?等奪占田民悉還本主以伸寃枉表曰: “天地量優兼容荊棘甁?器窄要辨?銖. 伏念臣適遭小國之衰危益荷盛朝之矜恤. 頃者禍纏蝸角靡堪吠主之*방訟釋鼠牙不忍依人之鳥猶執渠魁而誡後悉令餘黨以還元. 本國亂臣之首忽刺?等所作姦計旣以明白徒欲亂其國家而欺天亦多罪不容誅幸賴好生之德獲保首領而尙不知足因受朝旨欲收本國所在田園臧獲又所曾分付令還本國姜?等亦徘徊不還以至于今理甚乖張事須申聞. 若忽刺?等本以隻身而到此曾何一物之有將今所有資財皆出侵漁賄賂所有田民多是强呑勢奪其中亦有臣所給者亦因妄告以無主故與之耳. 至如金?之田民亦亞於彼自古安有旣去其國而仍食其田又取其民者乎?其被奪之民寃枉不小亦非所忍觀. 是可忍也何以懲惡何以勸善乎. ?姦賊以爲謀亦明時之所惡. 伏望陛下張不漏之網闢無私之門其忽刺?等所占田民許依公道以推明毋滯平民之寃枉遂令宜與乃與可還者還更使徘徊不返之徒勿違分付有嚴之令則旣承聖澤得全祖考之風又仗皇威復正君臣之分其爲感祝曷可敷宣?” 中書省移咨略曰: “征東省欲依慶尙全羅道鎭邊萬戶府例於耽羅設立萬戶府事奉聖旨可依所請者.” 其請改嫁公主表萱不敢進而還.

#高麗史32卷-世家32-忠烈王5-27-23-1301
戊辰賜盧承?等及第.

#高麗史32卷-世家32-忠烈王5-27-24-1301
慶尙道安東界大雨雹?鹿鳥雀或有中而死者雹一枚數人不能擧.

#高麗史32卷-世家32-忠烈王5-27-25-1301
六月癸巳置田民辨正司.

#高麗史32卷-世家32-忠烈王5-27-26-1301
秋七月丙午幸壽康宮.

#高麗史32卷-世家32-忠烈王5-27-27-1301
乙卯忽只各番宰樞房庫重房輪日享王.

#高麗史32卷-世家32-忠烈王5-27-28-1301
命侍郞贊成事韓希愈贊成事崔有?同知密直司事宋和金台鉉密直副使金延壽知申事吳祁左承旨宋邦英等議利國便民之事以聞.

#高麗史32卷-世家32-忠烈王5-27-29-1301
贊成事致仕任翊卒.

#高麗史32卷-世家32-忠烈王5-27-30-1301
乙丑遣密直副使金台鉉如元賀聖節.

#高麗史32卷-世家32-忠烈王5-27-31-1301
贊成事致仕李德孫卒.

#高麗史32卷-世家32-忠烈王5-27-32-1301
八月己巳命行省杖韓希愈宋?.

#高麗史32卷-世家32-忠烈王5-27-33-1301
戊寅彗星見于北斗.

#高麗史32卷-世家32-忠烈王5-27-34-1301
辛巳設中秋宴于壽康宮.

#高麗史32卷-世家32-忠烈王5-27-35-1301
壬午彗見于北斗.

#高麗史32卷-世家32-忠烈王5-27-36-1301
丙戌贊成事致仕崔守璜卒.

#高麗史32卷-世家32-忠烈王5-27-37-1301
戊子江南商客享王于壽康宮.

#高麗史32卷-世家32-忠烈王5-27-38-1301
己丑王欲還宮諸嬖幸進言曰: “前月野鹿入城今又彗星見宜舍郊*?{禳}?.” 凡王之出遊嬖幸益橫恣故託避?異勸王留連如此.

#高麗史32卷-世家32-忠烈王5-27-39-1301
乙未王自壽康宮入御張瑄家.

#高麗史32卷-世家32-忠烈王5-27-40-1301
彗見于上台入天市垣.

#高麗史32卷-世家32-忠烈王5-27-41-1301
丙申元中書省移文云: “大將軍金天錫奸詐凶回離*閒王父子宜放還鄕里.”

#高麗史32卷-世家32-忠烈王5-27-42-1301
東界自正月不雨至于是月.

#高麗史32卷-世家32-忠烈王5-27-43-1301
九月丁酉朔幸外院設星變祈*?{禳}法會.

#高麗史32卷-世家32-忠烈王5-27-44-1301
己亥以慶尙道按廉朱印遠兼當道勸農使.

#高麗史32卷-世家32-忠烈王5-27-45-1301
癸卯彗星見于天市垣天狗墜地.

#高麗史32卷-世家32-忠烈王5-27-46-1301
乙巳金長守還自元言帝將北征.

#高麗史32卷-世家32-忠烈王5-27-47-1301
戊申遣上護軍高世如元請助征.

#高麗史32卷-世家32-忠烈王5-27-48-1301
郞將崔涓還自元言: “帝已寢北征.” 宰樞喜贈白金三斤.

#高麗史32卷-世家32-忠烈王5-27-49-1301
親設龍華會于廣明寺.

#高麗史32卷-世家32-忠烈王5-27-50-1301
丁巳遣大護軍閔甫如元獻?.

#高麗史32卷-世家32-忠烈王5-27-51-1301
冬十月甲戌移御齊安宮.

#高麗史32卷-世家32-忠烈王5-27-52-1301
乙酉王如元次銀川高世還言: “帝有詔勿朝.” 遂幸海州.

#高麗史32卷-世家32-忠烈王5-27-53-1301
十一月庚子王至自海州入御齊安宮.

#高麗史32卷-世家32-忠烈王5-27-54-1301
戊午遣上護軍康純如元賀正. 行省遣郞將林宣如元賀正.

#高麗史32卷-世家32-忠烈王5-27-55-1301
庚申王獵于南京.

#高麗史32卷-世家32-忠烈王5-27-56-1301
十二月丙寅朔遣護軍崔涓如元獻?. 司宰尹鄭良進?油上護軍李白超進人參.

#高麗史32卷-世家32-忠烈王5-27-57-1301
壬午至自南京.

#高麗史32卷-世家32-忠烈王5-28-01-1302
○(壬寅)二十八年春正月壬寅幸外院.

#高麗史32卷-世家32-忠烈王5-28-02-1302
甲辰金延壽還自元報晉王甘麻刺之薨.

#高麗史32卷-世家32-忠烈王5-28-03-1302
戊申命田民辨正都監籍闊里吉思所斷奴婢爲良者歸之本主.

#高麗史32卷-世家32-忠烈王5-28-04-1302
壬子賜中贊洪子藩象牙杖.

#高麗史32卷-世家32-忠烈王5-28-05-1302
辛酉密直使全昇暴卒.

#高麗史32卷-世家32-忠烈王5-28-06-1302
二月乙丑朔遣贊成事柳庇如元弔晉王喪.

#高麗史32卷-世家32-忠烈王5-28-07-1302
癸酉幸壽寧宮設百座道場.

#高麗史32卷-世家32-忠烈王5-28-08-1302
戊寅燃燈王如奉恩寺.

#高麗史32卷-世家32-忠烈王5-28-09-1302
僉議中贊致仕薛公儉卒.

#高麗史32卷-世家32-忠烈王5-28-10-1302
庚寅帝賜王葡萄酒.

#高麗史32卷-世家32-忠烈王5-28-11-1302
辛卯幸廣明寺設龍華會.

#高麗史32卷-世家32-忠烈王5-28-12-1302
三月乙巳幸妙蓮寺爲晉王追福.

#高麗史32卷-世家32-忠烈王5-28-13-1302
庚戌中贊致仕廉承益?官爲僧.

#高麗史32卷-世家32-忠烈王5-28-14-1302
乙卯幸壽康宮.

#高麗史32卷-世家32-忠烈王5-28-15-1302
甲子元遣種田軍萬戶拔都來頒赦.

#高麗史32卷-世家32-忠烈王5-28-16-1302
夏四月辛未元遣別帖木兒等來徵寫經僧.

#高麗史32卷-世家32-忠烈王5-28-17-1302
癸酉賜崔凝等及第.

#高麗史32卷-世家32-忠烈王5-28-18-1302
五月壬寅飯僧一千于壽寧宮遂幸壽康宮.

#高麗史32卷-世家32-忠烈王5-28-19-1302
癸卯以詩賦親試取曹匡漢等七人各賜白金三斤馬一匹以匡漢等爲殿試門生故有是賜.

#高麗史32卷-世家32-忠烈王5-28-20-1302
丙午以黃元吉知都僉議司事王惟紹爲密直副使又以惟紹之父?知都僉議司事致仕.

#高麗史32卷-世家32-忠烈王5-28-21-1302
殿中侍史金英佐論海南館別監金延侵漁百姓?旨貶爲鳳陽副使.

#高麗史32卷-世家32-忠烈王5-28-22-1302
己酉以金延壽爲典法判書; 趙簡爲左諫議右承旨; 朴?爲監察大夫; 申汝桂爲右副承旨.

#高麗史32卷-世家32-忠烈王5-28-23-1302
六月癸亥朔日食雨不見.

#高麗史32卷-世家32-忠烈王5-28-24-1302
丙寅還宮. 王之幸壽康宮也宰樞將軍房忽赤內房庫內僚輪日設宴後以爲常.

#高麗史32卷-世家32-忠烈王5-28-25-1302
乙亥命僉議?理閔漬知密直司事金台鉉聚及第二十人試以賀聖節表上丞相國書祝聖壽佛*?白仁壽卜祺權?金芝等連中之皆授文翰署令.

#高麗史32卷-世家32-忠烈王5-28-26-1302
金元祥建白請試國學博士能通六經者遷秩命趙簡鄭?方于宣薛超等試之試者?通一二經故皆不得?.

#高麗史32卷-世家32-忠烈王5-28-27-1302
庚辰以宗室珣琪?爲守城; 加韓希愈爲重大匡; 郭膺爲監察大夫; 朴?爲典理判書; 高世爲三司右使; 金文衍爲軍簿判書; 金*도充史館修撰官; 知內旨金元祥爲秘書; 尹知監察司事.

#高麗史32卷-世家32-忠烈王5-28-28-1302
辛卯以中贊致仕金琿爲僉議侍郞贊成事.

#高麗史32卷-世家32-忠烈王5-28-29-1302
秋七月乙未幸壽康宮.

#高麗史32卷-世家32-忠烈王5-28-30-1302
辛丑以宋?爲都僉議中贊; 車信爲侍郞贊成事; 柳栯爲?理; 趙簡爲密直副使右常侍; 王惟紹爲左常侍; 康純爲軍簿判書.

#高麗史32卷-世家32-忠烈王5-28-31-1302
己酉遣大將軍秦良弼如元獻童女.

#高麗史32卷-世家32-忠烈王5-28-32-1302
辛亥高世還自元世嘗以請入朝如元會帝有所忌諱不得奏而還.

#高麗史32卷-世家32-忠烈王5-28-33-1302
丙辰以高世爲密直副使; 康純爲三司右使.

#高麗史32卷-世家32-忠烈王5-28-34-1302
八月壬戌朔侍郞贊成事致仕*葵謨{蔡謨}卒.

#高麗史32卷-世家32-忠烈王5-28-35-1302
甲子遣知密直司事權永如元賀聖節.

#高麗史32卷-世家32-忠烈王5-28-36-1302
庚午行省享王.

#高麗史32卷-世家32-忠烈王5-28-37-1302
癸未以吳祁爲監察大夫.

#高麗史32卷-世家32-忠烈王5-28-38-1302
甲申王手批以池禹功權知右副承旨.

#高麗史32卷-世家32-忠烈王5-28-39-1302
乙酉元遣伯都?羅來分*?{揀}遼瀋人物.

#高麗史32卷-世家32-忠烈王5-28-40-1302
丙申贊成事金琿享王.

#高麗史32卷-世家32-忠烈王5-28-41-1302
九月丁未移御齊安宮.

#高麗史32卷-世家32-忠烈王5-28-42-1302
冬十月乙丑幸壽康宮.

#高麗史32卷-世家32-忠烈王5-28-43-1302
辛未作安平公主影堂于妙蓮寺.

#高麗史32卷-世家32-忠烈王5-28-44-1302
乙亥以密直提學鄭允宜爲西北面都巡問使.

#高麗史32卷-世家32-忠烈王5-28-45-1302
辛巳以韓希愈爲僉議中贊; 吳祁知都僉議司事; 金文衍爲監察大夫.

#高麗史32卷-世家32-忠烈王5-28-46-1302
丁亥自壽康宮入御齊安宮.

#高麗史32卷-世家32-忠烈王5-28-47-1302
十一月壬辰幸壽寧宮.

#高麗史32卷-世家32-忠烈王5-28-48-1302
戊戌幸妙蓮寺.

#高麗史32卷-世家32-忠烈王5-28-49-1302
辛丑以同知密直司事兪甫出鎭合浦.

#高麗史32卷-世家32-忠烈王5-28-50-1302
丙辰秦良弼還自元帝命王親朝賀正.

#高麗史32卷-世家32-忠烈王5-28-51-1302
丁巳安西王阿難達遣使來獻海靑及金*?{段}.

#高麗史32卷-世家32-忠烈王5-28-52-1302
己未宴安西王使臣于壽寧宮.

#高麗史32卷-世家32-忠烈王5-28-53-1302
十二月庚申朔王如元命齊安公淑權署征東省事.

#高麗史32卷-世家32-忠烈王5-28-54-1302
壬午贊成事柳庇偕伯都?羅如元.

#高麗史32卷-世家32-忠烈王5-28-55-1302
是歲遼陽省奏帝請倂征東遼陽爲一省移司東京王上表云: “言雖巧飾及于天聽則必明事若大乖豈以風聆而不懼敢高哀?庶賜矜容. 念小邦接彼頑民在先朝立玆行省當奮武威而越海添設新僚及修文德以舞干輒如舊例制由詳酌理合久安今者似聞遼陽省移咨于上司以革罷遼陽征東兩省合爲一省而置于東京臣竊思惟自東京至王京一千五百餘里自王京至合浦一千四百餘里若合浦海外忽有微波之警則報告往來之際千里尙遠?三千里外乎? 此於求名分者或便非是益朝廷之良計豈順?人之輕議遽違聖祖之嘉謀? 然自惟?德之多?恐不入堯仁之深恤故將陳聞以爲急第恨奮飛之末由. 伏望陛下回*大陽之明慮遠地之弊克遵前典勿納偏辭則臣謹當益堅戴舜之誠倍祈天壽. ?致征苗之?小助皇威.” 又上中書省書曰: “照得小邦最係邊遠重地隣近未附日本國自於至元十八年大軍過海征進之後至元二十年欽奉世祖皇帝聖旨委付當職行征東省事威鎭邊面管領見設慶尙道合浦等處幷全羅道兩處鎭邊萬戶府摘撥本國軍官軍人見於合浦加德東萊蔚州竹林巨濟角山內禮梁等所把隘口去處及耽羅等處分俵置立烽?暗藏船兵日夜看望巡綽專一?備日本國賊軍勾當到今不曾有失節次曾獲日本賊人移咨省院聞奏了. 當今知得遼陽行省官員欲要將遼陽行省幷本國征東行省革罷却要遼陽府在城合倂改立行省移咨都省定奪去訖. 爲此?詳本國合浦等處邊面相去遼陽府地理極遠耽羅又比合浦等處至甚?遠?有邊面啓?緊急公事往?遲滯切恐失?深繫利害今來若不啓?慮恐都省未知便否?若依准遼陽行省所擬合倂本省寔爲未便更兼照得本省卽係元奉世祖皇帝聖旨立到若蒙准咨止令當職依舊行征東省事專委威鎭東方極邊未附日本國邊面勾當似望不致失?邊關事務據此合行咨?伏望都省照詳定奪聞奏施行.”

#高麗史32卷-世家32-忠烈王5-29-01-1303
○(癸卯)二十九年春正月庚寅朔王在元.

#高麗史32卷-世家32-忠烈王5-29-02-1303
二月辛巳僉議中贊致仕韓康卒.

#高麗史32卷-世家32-忠烈王5-29-03-1303
丁亥元遣怯里馬赤月兒忽都以官素一十五表裏*점經裏兒絹三百匹黃香十五斤?六百一十錠二十五兩來轉藏經.

#高麗史32卷-世家32-忠烈王5-29-04-1303
三月甲午百官備儀奉御香轉藏經.

#高麗史32卷-世家32-忠烈王5-29-05-1303
夏四月丁亥雨雹.

#高麗史32卷-世家32-忠烈王5-29-06-1303
五月丁未王至自元.

#高麗史32卷-世家32-忠烈王5-29-07-1303
癸丑宰樞享王于壽寧宮.

#高麗史32卷-世家32-忠烈王5-29-08-1303
閏月戊午朔日食.

#高麗史32卷-世家32-忠烈王5-29-09-1303
以旱雩.

#高麗史32卷-世家32-忠烈王5-29-10-1303
庚申御凉樓後峯觀擊毬?.

#高麗史32卷-世家32-忠烈王5-29-11-1303
庚午大雨.

#高麗史32卷-世家32-忠烈王5-29-12-1303
幸妙蓮寺.

#高麗史32卷-世家32-忠烈王5-29-13-1303
戊寅國學學正金文鼎以宣聖十哲像及文廟祭器還自元.

#高麗史32卷-世家32-忠烈王5-29-14-1303
辛巳以韓希愈爲僉議右中贊; 宋?爲左中贊.

#高麗史32卷-世家32-忠烈王5-29-15-1303
六月乙未行省享王.

#高麗史32卷-世家32-忠烈王5-29-16-1303
丙申都僉議贊成事致仕金富允卒.

#高麗史32卷-世家32-忠烈王5-29-17-1303
己亥前後殿試及第享王.

#高麗史32卷-世家32-忠烈王5-29-18-1303
己酉罷興安都護府副使金瑞芝王之幸姬鳳池蓮者本府妓也邑吏裴度嘗有憾於瑞芝托鳳池蓮訴王遂罷瑞芝籍其家.

#高麗史32卷-世家32-忠烈王5-29-19-1303
癸丑震西北面安集使金堅.

#高麗史32卷-世家32-忠烈王5-29-20-1303
秋七月丁巳朔遣大護軍閔甫如元獻??.

#高麗史32卷-世家32-忠烈王5-29-21-1303
壬戌賜中贊宋?爵樂浪公以秘書尹吳演權知右副承旨.

#高麗史32卷-世家32-忠烈王5-29-22-1303
甲子賜朴理等及第.

#高麗史32卷-世家32-忠烈王5-29-23-1303
乙丑元遣斷事官帖木兒不花翰林李學士來中書省奏奉聖旨宰相崔有?韓希愈柳庇與使臣收管石?及子天補天卿天琪赴京帖木兒不花遣其价于安南府捕金世等四人先是世訴石?於中書省今欲使?世對辨故執之.

#高麗史32卷-世家32-忠烈王5-29-24-1303
丙寅金台鉉率新及第詣壽寧宮上謁賜宴.

#高麗史32卷-世家32-忠烈王5-29-25-1303
庚辰移御齊安宮.

#高麗史32卷-世家32-忠烈王5-29-26-1303
辛巳行省遣護軍李翰如元賀聖節.

#高麗史32卷-世家32-忠烈王5-29-27-1303
元?甲等五十人及洪子藩尹萬庇等三十人以書數吳祁罪告于帖木兒不花李學士.

#高麗史32卷-世家32-忠烈王5-29-28-1303
八月丙戌遣右中贊韓希愈前贊成崔有?以石?及子天補天卿天琪如元.

#高麗史32卷-世家32-忠烈王5-29-29-1303
己丑遣密直副使宋邦英如元賀聖節.

#高麗史32卷-世家32-忠烈王5-29-30-1303
庚寅召致仕版圖判書崔*양曰: “聞卿等亦將訴吳祁于使臣有諸姑徐之.” *양不從.

#高麗史32卷-世家32-忠烈王5-29-31-1303
乙巳洪子藩元?甲與諸宰相率三軍圍王宮執吳祁遣護軍崔淑千押送于元.

#高麗史32卷-世家32-忠烈王5-29-32-1303
九月甲子以洪子藩爲都僉議左中贊復尙左也.

#高麗史32卷-世家32-忠烈王5-29-33-1303
乙丑幸神孝寺.

#高麗史32卷-世家32-忠烈王5-29-34-1303
庚午王如元請沮前王還國又欲以公主改嫁瑞興侯琠.

#高麗史32卷-世家32-忠烈王5-29-35-1303
冬十月癸巳元遣兵部尙書脫脫帖木兒來捕吳祁盖不知祁已赴京也.

#高麗史32卷-世家32-忠烈王5-29-36-1303
乙未王至西京帝不許入朝乃還.

#高麗史32卷-世家32-忠烈王5-29-37-1303
壬子幸外院設消?道場.

#高麗史32卷-世家32-忠烈王5-29-38-1303
都僉議中贊致仕蔡仁揆卒.

#高麗史32卷-世家32-忠烈王5-29-39-1303
十一月己未太白晝見.

#高麗史32卷-世家32-忠烈王5-29-40-1303
辛酉元遣刑部尙書塔察兒翰林直學士王約來約謂王曰: “天地*閒至親者父子至重者君臣彼小人知自利寧肯爲王國家地耶?” 王感泣謝曰: “臣老?聽信?邪是以致此今聞命矣願奉表自雪且請前王還國其小人黨與悉聽使臣治.” 於是執宋璘及吳祁兄弟三司右尹?承旨演正郞珩少尹連妹壻中郞將趙深等囚于行省.

#高麗史32卷-世家32-忠烈王5-29-41-1303
壬申以韓希愈爲都僉議右中贊判典理司事; 金琿爲侍郞贊成事判軍簿司事; 安珦爲侍郞贊成事判版圖司事; 崔有?柳庇?爲贊成事; 閔萱爲?理; 閔漬判密直司事; 鄭?爲密直司使; 李混權永?知密直司事; 金台鉉金深同知密直司事; 金延壽金文衍爲密直副使; 洪詵爲版圖判書; 郭膺爲監察大夫; 李?爲典法判書; 朴?爲右常侍; 高世康純爲三司左右使.

#高麗史32卷-世家32-忠烈王5-29-42-1303
戊寅遣密直副使金延壽大護軍夜先旦如元賀正又遣齊安公淑請還前王表曰: “乾坤德洽遐荒亦合爲一家父子性存恩愛何忘於兩地? 敢陳鄙蘊仰瀆亶聰. 伏念幸緣早歲之忠勤獲?先朝之釐降方初得子鍾憐奚止於隋珠? 及至成人割愛令歸於漢闕旣累生孫於帝側又曾尙主於日邊喜極事乖情?奸入以任從於膚受江忽有?如能辨其面欺玉何爲石不明由己可責在臣屬奸黨之伏辜知惡言之移意. 今玆反本還復如初適逢天使之鼎來悉照臣衷而策發如解宿?而自省益驚睿?之尤加?小邦久依?李之陰能保苞桑之業嘆昔人之難復思佳婦之足憑伏望哀臣未免於先迷念臣匪稽於後悟?令嗣子王璋陪公主而還國盡孝撫民則臣得舊寶坐消晩景之虞疑民無貳心專戴春陽之化育.”

#高麗史32卷-世家32-忠烈王5-29-43-1303
十二月甲午以金元祥金*도爲密直左右承旨; 金子興金*거爲左右副承旨.

#高麗史32卷-世家32-忠烈王5-29-44-1303
癸卯太白晝見.

#高麗史32卷-世家32-忠烈王5-29-45-1303
庚戌彗見西方.

#高麗史32卷-世家32-忠烈王5-29-46-1303
中書省移文略曰: “征東省欲將本國所貯兵糧折*?{支}行省官吏俸都省送戶部議得高麗錢糧止從東國支用.”

#高麗史32卷-世家32-忠烈王5-30-01-1304
○(甲辰)三十年春正月癸丑朔王在齊安公第不豫放朝賀.

#高麗史32卷-世家32-忠烈王5-30-02-1304
甲寅彗見于奎.

#高麗史32卷-世家32-忠烈王5-30-03-1304
都僉議贊成事致仕伍允孚卒.

#高麗史32卷-世家32-忠烈王5-30-04-1304
癸亥復析州郡之倂者罷晉州羅州溟州仁州靈光密城判官祖江河源勾當羅州道館驛使.

#高麗史32卷-世家32-忠烈王5-30-05-1304
丙寅塔察兒王約流吳演等十人于海島釋宋璘.

#高麗史32卷-世家32-忠烈王5-30-06-1304
庚午塔察兒王約還.

#高麗史32卷-世家32-忠烈王5-30-07-1304
遣密直副使金深如元表謝遣使來治吳祁之黨又請還前王表曰: “狐媚之姦一朝掃地鶴鳴之懇千里聞天伏念猥以?資寄于荒服唯把忠純之性賴德享榮不虞欺蔽之徒借威肆虐渠魁向上司而曾往餘種留此土以尙存今有塔察兒尙書王學士銜命遠來與臣同議乃拘囚而察罪當輕重以定刑公正爲心神明決事二星所降乃知萬國之歆數月未盈已得三韓之理君臣皆正父子亦和惟玆賢使之幸逢端是聖皇之慈護因思前歲遙奏下情爲定省之久違計光陰而佇待願?克家之嗣斯速穩還亦令宜室之逑共來相見.”

#高麗史32卷-世家32-忠烈王5-30-08-1304
丙子以李之?爲都僉議贊成事; 閔萱咨議都僉議贊成事; 鄭?判三司事; 李混判密直司事; 權永爲密直司使; 金深知密直司事; 高世同知密直司事; 朴?爲密直副使; 金元祥知申事; 洪敬爲右承旨.

#高麗史32卷-世家32-忠烈王5-30-09-1304
丁丑幸妙蓮寺祝帝壽.

#高麗史32卷-世家32-忠烈王5-30-10-1304
壬午以安于器爲右副承旨.

#高麗史32卷-世家32-忠烈王5-30-11-1304
二月辛卯元遣都古達也先帖木兒來頒省刑詔.

#高麗史32卷-世家32-忠烈王5-30-12-1304
丙申燃燈王如奉恩寺. 是日以塔察兒王約言: “朝廷未有明禁.” 復用黃袍黃傘.

#高麗史32卷-世家32-忠烈王5-30-13-1304
乙巳以內僚前護軍宋均黨宋邦英沮毁前王囚于巡軍.

#高麗史32卷-世家32-忠烈王5-30-14-1304
三月庚申梨峴新宮成王幸觀之大宴賜護作官白金人*(??){一}斤賜工徒酒食.

#高麗史32卷-世家32-忠烈王5-30-15-1304
辛未命釋宋均宰樞不肯使衛士召均至宮門釋之.

#高麗史32卷-世家32-忠烈王5-30-16-1304
丁丑元遣兵部尙書伯伯劉學士來鞫宋均宋邦英等于行省.

#高麗史32卷-世家32-忠烈王5-30-17-1304
夏四月壬午伯伯將還百官請罪宋邦英等伯伯乃與王議令大護軍夜先旦中郞將金章押邦英等送于元.

#高麗史32卷-世家32-忠烈王5-30-18-1304
癸未太白晝見.

#高麗史32卷-世家32-忠烈王5-30-19-1304
丙戌王置酒壽寧宮賞花戊子亦如之.

#高麗史32卷-世家32-忠烈王5-30-20-1304
乙未令內庫宴于壽寧宮.

#高麗史32卷-世家32-忠烈王5-30-21-1304
聚巫禱雨.

#高麗史32卷-世家32-忠烈王5-30-22-1304
丙申前中贊韓希愈贊成事崔有?柳庇還自元有?庇詣中書省求奏請還前王表未獲而還.

#高麗史32卷-世家32-忠烈王5-30-23-1304
壬寅以韓希愈咨議都僉議中贊.

#高麗史32卷-世家32-忠烈王5-30-24-1304
丁未元遣?知政事忽憐翰林直學士林元來時吳祁石天補繫獄于元又以其黨肆爲姦欺無所畏忌故遣二人鎭?之.

#高麗史32卷-世家32-忠烈王5-30-25-1304
五月壬子朔日食.

#高麗史32卷-世家32-忠烈王5-30-26-1304
丙辰宴忽憐林元于凉樓觀擊毬戱.

#高麗史32卷-世家32-忠烈王5-30-27-1304
己卯贊成事安珦建議置國學贍學錢.

#高麗史32卷-世家32-忠烈王5-30-28-1304
六月乙酉國學大成殿成.

#高麗史32卷-世家32-忠烈王5-30-29-1304
丙戌王詣國學忽憐林元從之. 七管諸生具冠服迎謁於道獻?謠. 王入大成殿謁聖命密直使李混作入學頌林元作愛日箴以示諸生.

#高麗史32卷-世家32-忠烈王5-30-30-1304
丙申安西王阿難達遣使來求?人.

#高麗史32卷-世家32-忠烈王5-30-31-1304
秋七月丁巳內僚宋均齎金剛山圖如元宰樞使人追止之均曰: “王有命.” 遂去.

#高麗史32卷-世家32-忠烈王5-30-32-1304
癸亥宴于壽寧宮.

#高麗史32卷-世家32-忠烈王5-30-33-1304
庚午以韓希愈爲僉議右中贊宋璘知申事.

#高麗史32卷-世家32-忠烈王5-30-34-1304
己卯江南僧紹瓊來遣承旨安于器迎于郊瓊自號鐵山.

#高麗史32卷-世家32-忠烈王5-30-35-1304
八月甲申遣中贊韓希愈如元賀天壽節.

#高麗史32卷-世家32-忠烈王5-30-36-1304
丁亥王率群臣具禮服邀紹瓊于壽寧宮聽說禪.

#高麗史32卷-世家32-忠烈王5-30-37-1304
甲午宋邦英宋璘等還自元王各賜衣.

#高麗史32卷-世家32-忠烈王5-30-38-1304
丙申命停今年科擧.

#高麗史32卷-世家32-忠烈王5-30-39-1304
丁酉遣知密直司事高世于瀋陽推刷人物. 內僚金儒高汝舟潛以書達前王事覺王怒杖之下巡軍.

#高麗史32卷-世家32-忠烈王5-30-40-1304
九月甲戌遼陽行省?政金詵偕高世來.

#高麗史32卷-世家32-忠烈王5-30-41-1304
冬十月元杖流吳祁石天補兄弟于安西.

#高麗史32卷-世家32-忠烈王5-30-42-1304
十一月宦者李淑奉御香來王出迎于迎賓館宴于壽寧宮.

#高麗史32卷-世家32-忠烈王5-30-43-1304
乙亥彗見虛危*閒.

#高麗史32卷-世家32-忠烈王5-30-44-1304
十二月甲辰遣同知密直司事宋邦英如元賀正.

#高麗史32卷-世家32-忠烈王5-31-01-1305
○(乙巳)三十一年春二月戊寅以鄭?爲都僉議贊成事; 王惟紹知都僉議司事; 權永判密直司事; 金台鉉爲密直司使; 申汝桂爲密直副使.

#高麗史32卷-世家32-忠烈王5-31-02-1305
庚辰忽憐疾篤有爲之進藥者忽憐曰: “汝國奸臣執命父子相圖故帝遣我來監我若飮藥死其得無後言乎?死生有命雖良藥奚爲.” 竟不飮而卒.

#高麗史32卷-世家32-忠烈王5-31-03-1305
壬午以李淑爲平昌君.

#高麗史32卷-世家32-忠烈王5-31-04-1305
丙戌林元還.

#高麗史32卷-世家32-忠烈王5-31-05-1305
丁亥遣護軍鄭恭如元獻童女.

#高麗史32卷-世家32-忠烈王5-31-06-1305
庚寅停燃燈會.

#高麗史32卷-世家32-忠烈王5-31-07-1305
乙未以韓希愈判平壤府事; 金文衍爲府使.

#高麗史32卷-世家32-忠烈王5-31-08-1305
三月乙丑以洪子藩爲慶興君咨議都評議司事; 韓希愈爲都僉議中贊.

#高麗史32卷-世家32-忠烈王5-31-09-1305
丙寅元遣脫刺?來頒赦.

#高麗史32卷-世家32-忠烈王5-31-10-1305
戊辰命安于器掌監試取士. 時儒士康慶龍家居敎授其徒十人中是試來謁呵喝之聲竟夕不絶. 宗室益陽侯第在其傍異日侯入見王問民*閒事侯因白之王曰: “此老雖不仕誨人不倦以底于成豈曰小補命吏載穀就賜其家.”

#高麗史32卷-世家32-忠烈王5-31-11-1305
甲戌遣王惟紹如元獻童女十人.

#高麗史32卷-世家32-忠烈王5-31-12-1305
夏四月癸未元遣突烈來轉藏經.

#高麗史32卷-世家32-忠烈王5-31-13-1305
丙戌設賞花宴于壽寧宮.

#高麗史32卷-世家32-忠烈王5-31-14-1305
甲午設藏經道場于壽寧宮.

#高麗史32卷-世家32-忠烈王5-31-15-1305
壬寅以星變宥二罪以下.

#高麗史32卷-世家32-忠烈王5-31-16-1305
五月丙午幸廣明寺轉藏經.

#高麗史32卷-世家32-忠烈王5-31-17-1305
己酉賜經德齋生張子贇等及第.

#高麗史32卷-世家32-忠烈王5-31-18-1305
癸丑幸妙覺妙蓮二寺.

#高麗史32卷-世家32-忠烈王5-31-19-1305
丁巳幸興王寺轉藏經.

#高麗史32卷-世家32-忠烈王5-31-20-1305
癸亥淑昌院妃享王.

#高麗史32卷-世家32-忠烈王5-31-21-1305
丁卯三番忽赤享王.

#高麗史32卷-世家32-忠烈王5-31-22-1305
六月庚辰都僉議贊成事鄭?卒.

#高麗史32卷-世家32-忠烈王5-31-23-1305
甲申遣上護軍閔甫如元獻鷹.

#高麗史32卷-世家32-忠烈王5-31-24-1305
辛丑以韓希愈金琿爲都僉議左右中贊; 王惟紹爲贊成事; 權永知都僉議司事; 安于器爲密直副使; 吳演爲左副承旨.

#高麗史32卷-世家32-忠烈王5-31-25-1305
秋七月辛亥內庫享王于梨峴新宮.

#高麗史32卷-世家32-忠烈王5-31-26-1305
癸亥永濟倉享王于壽寧宮.

#高麗史32卷-世家32-忠烈王5-31-27-1305
甲子上護軍秦良弼還自元帝命王親朝賀正.

#高麗史32卷-世家32-忠烈王5-31-28-1305
己巳以權永爲都僉議?理; 金台鉉知都僉議司事; 高世爲密直使; 宋邦英知密直司事; 韓愼同知密直司*司{事}; 金*도爲密直副使.

#高麗史32卷-世家32-忠烈王5-31-29-1305
甲戌元以冊皇太子遣咬猪等來頒赦.

#高麗史32卷-世家32-忠烈王5-31-30-1305
八月壬午遣贊成事王惟紹如元賀天壽節.

#高麗史32卷-世家32-忠烈王5-31-31-1305
己丑幸妙蓮寺爲帝祝壽.

#高麗史32卷-世家32-忠烈王5-31-32-1305
甲午以薛永任爲都僉議贊成事; 高世判密直司事; 金文衍爲密直使; 朴?知密直司事; 趙文簡同知密直司事.

#高麗史32卷-世家32-忠烈王5-31-33-1305
九月戊午安西王阿難達遣使來獻金且賂左右求童女使乃婦人也.

#高麗史32卷-世家32-忠烈王5-31-34-1305
冬十月丁丑承旨崔崇勸王幸壽康宮. 崇嘗納校尉金時悅女得幸由是益有寵.

#高麗史32卷-世家32-忠烈王5-31-35-1305
甲申內僚曹?享王.

#高麗史32卷-世家32-忠烈王5-31-36-1305
丁亥自壽康宮還御于淑昌院妃第.

#高麗史32卷-世家32-忠烈王5-31-37-1305
甲午以星變宥二罪以下.

#高麗史32卷-世家32-忠烈王5-31-38-1305
辛丑太白晝見.

#高麗史32卷-世家32-忠烈王5-31-39-1305
十一月乙巳雷震.

#高麗史32卷-世家32-忠烈王5-31-40-1305
丙午宰樞以王入覲宴于壽寧宮.

#高麗史32卷-世家32-忠烈王5-31-41-1305
壬子內庫享王于壽寧宮.

#高麗史32卷-世家32-忠烈王5-31-42-1305
甲寅移御前王洪妃第.

#高麗史32卷-世家32-忠烈王5-31-43-1305
戊午王如元孫廣平公江陵侯及韓希愈王惟紹高世金文衍韓愼宋邦英宋璘洪子藩崔有?柳庇金深金延壽等從行.

#高麗史32卷-世家32-忠烈王5-31-44-1305
庚午命右中贊金琿權署行省事.

#高麗史32卷-世家32-忠烈王5-31-45-1305
辛未右承旨崔崇罷時承旨一人已受慶尙道祈恩之命崇求代自書口傳又抄奴朴延當從行崇受人白金三斤而改之延以告憲司.

#高麗史32卷-世家32-忠烈王5-31-46-1305
十二月癸酉齊安公淑如元王欲以淑孫女獻皇后故淑有是行.

#高麗史32卷-世家32-忠烈王5-31-47-1305
己丑都僉議中贊致仕鄭仁卿卒.

#高麗史32卷-世家32-忠烈王5-31-48-1305
庚寅元遣忽都不花來求寫經僧選僧一百以遣之.

#高麗史32卷-世家32-忠烈王5-31-49-1305
癸巳王次遼陽趙仁規自元放還謁於道王以帝旨卽拜判都僉議司事.

#高麗史32卷-世家32-忠烈王5-31-50-1305
前王迎王于?州至京?于前王邸.

#高麗史32卷-世家32-忠烈王5-32-01-1306
○(丙午)三十二年春正月壬寅朔王在元.

#高麗史32卷-世家32-忠烈王5-32-02-1306
辛酉下敎傳曰: “養老乞言本朝制亦有老人賜設今欲遵是制開三老五更之饗年八九十者所在官錄名申聞官給租養.”

#高麗史32卷-世家32-忠烈王5-32-03-1306
閏月己丑護軍金就起齎批判來自王所以秦良弼爲密直副使盧穎秀蔡宗璘爲左右承旨朴侶爲右副承旨.

#高麗史32卷-世家32-忠烈王5-32-04-1306
三月辛未朔日食.

#高麗史32卷-世家32-忠烈王5-32-05-1306
秋七月己卯行省遣摠郞郭元振如元賀聖節.

#高麗史32卷-世家32-忠烈王5-32-06-1306
以旱聚巫禱雨.

#高麗史32卷-世家32-忠烈王5-32-07-1306
辛巳都僉議左中贊韓希愈卒于元.

#高麗史32卷-世家32-忠烈王5-32-08-1306
八月己亥遣知都僉議司事金台鉉如元賀聖節.

#高麗史32卷-世家32-忠烈王5-32-09-1306
辛丑都僉議贊成事致仕曹允通死.

#高麗史32卷-世家32-忠烈王5-32-10-1306
辛亥前王妃洪氏卒.

#高麗史32卷-世家32-忠烈王5-32-11-1306
九月甲申都僉議中贊致仕安珦卒.

#高麗史32卷-世家32-忠烈王5-32-12-1306
戊子慶興君洪子藩卒于元.

#高麗史32卷-世家32-忠烈王5-32-13-1306
冬十一月甲午遣承旨崔崇如元賀正.

#高麗史32卷-世家32-忠烈王5-32-14-1306
是歲王惟紹宋邦英宋璘韓愼?前王於王又?于皇后及左丞相阿忽台平章八都馬辛欲祝前王髮以瑞興侯琠繼尙寶塔實憐公主崔有?等詣中書省論惟紹惡逆省官執惟紹等囚之高世金文衍秦良弼勸王還國王不可曰: “我聞前王遣人於路要我沈于河我雖老獨不畏死.” 世等上書中書省極論惟紹罪請奉王還國省官以奏趣王行王無以爲計乃飮藥發痢自夏至秋不起公主聞惟紹等被訴怒甚召文衍杖之又使人守戶凡署名告狀者禁其出入王所於是諸從臣皆離散惟秘書丞李兆年內竪崔晉二人侍.

#高麗史32卷-世家32-忠烈王5-33-01-1307
○(丁未)三十三年春正月丙寅朔王在元.

#高麗史32卷-世家32-忠烈王5-33-02-1307
癸酉元成宗崩.

#高麗史32卷-世家32-忠烈王5-33-03-1307
丙子中書省御史臺遣劉學士來審斷獄囚.

#高麗史32卷-世家32-忠烈王5-33-04-1307
二月戊戌太白晝見.

#高麗史32卷-世家32-忠烈王5-33-05-1307
三月丙戌遣郞將姜*??如元告?.

#高麗史32卷-世家32-忠烈王5-33-06-1307
辛卯前王遣同知密直司事金文衍上護軍金儒來夜入巡軍府宣批判以崔有?爲都僉議中贊判典理監察司事柳庇爲都僉議贊成事判軍簿司事李混爲都僉議贊成事判版圖司事金深爲都僉議?理判三司事許評判密直司事金延壽金台鉉知密直司事金文衍同知密直司事尹珤吳漢卿爲密直副使朴承功羅允材爲三司左右使趙仁規咨議都僉議司事平壤君印侯咨議都僉議司事平陽君金?咨議都僉議司事贊成事高世咨議密直司事都僉議?理金元祥咨議密直司事密直副使秦良弼咨議密直司事同知密直崔?紹爲版圖判書權授贊成事洪詵爲上護軍權授?理閔宗儒爲典法判書權授判密直司事朴全之判秘書寺事權授密直副使許有全爲監察大夫權授同知密直司事鄭之衍爲左常侍權授同知密直司事趙簡爲右常侍權授密直副使李連松判禮賓寺事權授密直副使朴瑄爲軍簿判書權授密直副使李?判司宰寺事權授密直副使李?判衛尉寺事權授密直副使趙瑞金興爲左右承旨夜先旦洪承緖爲左右副承旨其餘除授者八十餘人.

#高麗史32卷-世家32-忠烈王5-33-07-1307
前王奉太子旨捕王惟紹宋邦英宋璘韓愼宋均金忠義崔涓及其黨惡者囚之于邸遷王於慶壽寺. 自是王拱手而國政歸于前王.

#高麗史32卷-世家32-忠烈王5-33-08-1307
夏四月甲辰瑞興侯琠王惟紹宋邦英宋璘韓愼宋均金忠義崔涓伏誅.

#高麗史32卷-世家32-忠烈王5-33-09-1307
是月元?王還國因署行省以鎭撫.

#高麗史32卷-世家32-忠烈王5-33-10-1307
五月壬申元遣平章撤勒帖木兒學士郭貫來鎭之.

#高麗史32卷-世家32-忠烈王5-33-11-1307
丁丑王至自元入御淑昌院妃第.

#高麗史32卷-世家32-忠烈王5-33-12-1307
乙酉幸梨峴宮設消災道場.

#高麗史32卷-世家32-忠烈王5-33-13-1307
辛卯內庫享王.

#高麗史32卷-世家32-忠烈王5-33-14-1307
是月前王與右丞相?刺罕定策迎皇姪懷寧王卽皇帝位是爲武宗.

#高麗史32卷-世家32-忠烈王5-33-15-1307
六月乙未龍山別監魯維享王.

#高麗史32卷-世家32-忠烈王5-33-16-1307
甲辰遣密直副使趙瑞如元賀聖節.

#高麗史32卷-世家32-忠烈王5-33-17-1307
丙午前王遣左承旨金之兼來啓: “令造成都監官桓?領兵船軍與內盈尹康順護軍李珠董役營造市街兩旁長廊二百*閒” 從之.

#高麗史32卷-世家32-忠烈王5-33-18-1307
己酉遣同知密直司事秦良弼如元獻童女.

#高麗史32卷-世家32-忠烈王5-33-19-1307
癸丑元帝以卽位遣要乙古豆來頒赦.

#高麗史32卷-世家32-忠烈王5-33-20-1307
秋七月辛未遣上護軍李茂如元獻?.

#高麗史32卷-世家32-忠烈王5-33-21-1307
乙亥典理軍簿更定選法. 先是前王遙命二司分掌文武選其僉議密直有缺必須馳?於我以故王欲不聽二司之奏承旨等强之曰: “此爲前王之命不可不聽.” 王雖不?於心亦不可否但?之而已.

#高麗史32卷-世家32-忠烈王5-33-22-1307
戊子彗星見于尾.

#高麗史32卷-世家32-忠烈王5-33-23-1307
元冊皇太子遣使來頒詔.

#高麗史32卷-世家32-忠烈王5-33-24-1307
八月辛亥元遣前王從臣知監察司事崔實來加王策命曰: “咨爾推忠宣力定遠保節功臣開府儀同三司*大尉征東行中書省左丞相上柱國高麗國王王?秉心直諒賦質貞純早克嗣於先猷久服勞於王室身惟國壻寅居賓日之方男卽皇甥復豫乘龍之選築館荷兩朝之眷分?襲百祀之傳. 肆陞右揆之階光應上台之象玆?頒於寵數其益?於忠勤動惟一德之懷居必正人是與. 祖宗世稱漢藩輔保樂土於三韓父子?爲周司徒播淸風於萬古可特加純誠守正推忠宣力定遠保節功臣開府儀同三司*大尉征東行中書省右丞相上柱國高麗國王尙服渥命以介福祺.” 王賜實衣一襲銀三斤.

#高麗史32卷-世家32-忠烈王5-33-25-1307
丁巳遣中贊崔有?如元賀登極.

#高麗史32卷-世家32-忠烈王5-33-26-1307
典法判書李?上書前王王嘉納超拜政堂文學.

#高麗史32卷-世家32-忠烈王5-33-27-1307
九月癸酉前王命都評議司女年十六歲以下十三歲以上毋得擅嫁必須申聞而後許嫁違者罪之.

#高麗史32卷-世家32-忠烈王5-33-28-1307
冬十月丙午遣判密直司事金延壽如元謝冊命.

#高麗史32卷-世家32-忠烈王5-33-29-1307
丁未三番忽赤享王.

#高麗史32卷-世家32-忠烈王5-33-30-1307
壬子元遣宦者及典酒李彦忠來選童女.

#高麗史32卷-世家32-忠烈王5-33-31-1307
庚申內庫享王.

#高麗史32卷-世家32-忠烈王5-33-32-1307
十一月甲子賜安奮等及第.

#高麗史32卷-世家32-忠烈王5-33-33-1307
丁卯隨從功臣享王平章徹勒帖木兒郭貫亦與宴請設火樹觀之.

#高麗史32卷-世家32-忠烈王5-33-34-1307
乙亥王不豫.

#高麗史32卷-世家32-忠烈王5-33-35-1307
壬午遣同知密直司事秦良弼如元獻童女八人.

#高麗史32卷-世家32-忠烈王5-33-36-1307
丙戌遣都僉議贊成事李混如元賀正.

#高麗史32卷-世家32-忠烈王5-33-37-1307
以前王命遣直史館尹?奉先代實錄一百八十五冊如元時人皆不可曰: “祖宗實錄不宜出之他國.”

#高麗史32卷-世家32-忠烈王5-33-38-1307
戊子遣都僉議?理金深如元獻童女十八人.

#高麗史32卷-世家32-忠烈王5-33-39-1307
十二月丙申前王杖流前承旨吳演及其弟漣于海島.

#高麗史32卷-世家32-忠烈王5-33-40-1307
前王欲依上國之制定軍民崔有?駁之乃止.

#高麗史32卷-世家32-忠烈王5-34-01-1308
○(戊申)三十四年春正月丁亥遣同知密直司事趙瑞如元賀皇太子誕日.

#高麗史32卷-世家32-忠烈王5-34-02-1308
二月癸巳地大震.

#高麗史32卷-世家32-忠烈王5-34-03-1308
辛丑元改元至大遣許宣來頒詔.

#高麗史32卷-世家32-忠烈王5-34-04-1308
甲辰燃燈王如奉恩寺. 翼日侍臣上壽王酬之謂曰: “此日觀燈是吾畢竟事卿等宜無辭.” 侍臣皆爲之盡觴.

#高麗史32卷-世家32-忠烈王5-34-05-1308
丙辰元詔加封孔子大成至聖文宣王.

#高麗史32卷-世家32-忠烈王5-34-06-1308
丁巳中贊崔有?還自元帝賜王*蒲{葡}萄酒.

#高麗史32卷-世家32-忠烈王5-34-07-1308
三月庚申幸梨峴宮設消災道場.

#高麗史32卷-世家32-忠烈王5-34-08-1308
壬戌元遣濟州達魯花赤來.

#高麗史32卷-世家32-忠烈王5-34-09-1308
夏四月癸巳元遣宦者撒勒降香以皇太后命選童女撒勒本國龍宮縣人也.

#高麗史32卷-世家32-忠烈王5-34-10-1308
丙申王與淑昌院妃幸奉國寺.

#高麗史32卷-世家32-忠烈王5-34-11-1308
戊戌王?于進奉山.

#高麗史32卷-世家32-忠烈王5-34-12-1308
庚子江陽公滋卒.

#高麗史32卷-世家32-忠烈王5-34-13-1308
庚戌設賞花宴于壽寧宮.

#高麗史32卷-世家32-忠烈王5-34-14-1308
癸丑平壤君趙仁規卒.

#高麗史32卷-世家32-忠烈王5-34-15-1308
五月丙寅王不豫移御金文衍第.

#高麗史32卷-世家32-忠烈王5-34-16-1308
戊辰禱雨.

#高麗史32卷-世家32-忠烈王5-34-17-1308
戊寅知密直司事朴瑄還自元帝以前王定策功封瀋陽王.

#高麗史32卷-世家32-忠烈王5-34-18-1308
甲申禱雨于圓丘.

#高麗史32卷-世家32-忠烈王5-34-19-1308
丙戌李混崔鈞金元具與承旨權準齎瀋陽王所定官制及批判還自元超資越序者皆近幸權勢世臣舊官俱退閑.

#高麗史32卷-世家32-忠烈王5-34-20-1308
六月己丑元遣使禁諸王駙馬私給驛馬箚子.

#高麗史32卷-世家32-忠烈王5-34-21-1308
辛丑頒瀋陽王所定官制.

#高麗史32卷-世家32-忠烈王5-34-22-1308
秋七月丙寅王疾篤遣禮賓尹韓連以報瀋陽王.

#高麗史32卷-世家32-忠烈王5-34-23-1308
己巳王薨于神孝寺是夜殯于淑妃第遺敎曰: “不穀荷天地祖宗之佑濫處王位于今三十有五年矣其*閒國步多艱民不安業邪?倂進忠良自退斯皆否德使然心甚愧焉然幸得受天之佑享年七十有三今遇沈?累旬未差但思一見瀋陽王嘗寄書促來大期奄至豈容相待? 噫! 有生有死理固然矣父傳子受匪今斯古. 祖宗基業邦國機務一切委付瀋陽王惟爾臣僚各守爾職以待王來傳予遺訓毋致遺失.” 王在位三十五年壽七十三王性寬厚喜怒不形於色幼嚮學讀書知大義嘗與大司成金坵祭酒李松縉等唱和有龍樓集行于世十月葬于慶陵忠宣王二年元賜謚忠烈恭愍王六年加景孝.

#高麗史32卷-世家32-忠烈王5-34-24-1308
史臣贊曰: “當忠烈之世內則權臣擅政外則强敵來侵一國之人不死於虐政則必殲於鋒鏑禍亂極矣. 一朝上天悔禍誅戮權臣歸附上國天子嘉之釐降公主而公主之至也父老喜而相慶曰: ‘不圖百年鋒鏑之餘復見*大平之期.’ 王又再朝京師敷奏東方之弊帝旣兪允召還官軍東民以安此正王可以有爲之日也柰何驕心遽生耽于遊?廣置鷹坊使惡小李貞輩侵暴州郡溺於宴樂唱和龍樓使僧祖英等?近左右公主世子言之而不聽宰臣臺省論之而不從及其晩年過聽左右之?至欲龐其嫡而立其姪其在東宮雖曰明習典故讀書知大義果何用哉? 嗚呼靡不有初鮮克有終非忠烈之謂乎?”

世家卷第三十二.


#高麗史33卷-世家33-00-00-00-0000
世家卷第三十三. 高麗史三十三.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史33卷-世家33-忠宣王1-00-00-0000
忠宣王一.

#高麗史33卷-世家33-忠宣王1-00-01-0000
忠宣王諱璋字仲?古諱?蒙古諱益智禮普化忠烈王長子母曰齊國大長公主. 忠烈王元年乙亥九月丁酉生三年正月冊王爲世子九年二月忠烈將獵于忠淸道時王年九歲忽泣下乳母請其故*?曰: “今玆百姓困窮又當東作之時父王何爲遠獵?” 曹義珣以告忠烈曰: “小兒怪哉! 獵期已定不能聽.” 未幾公主得疾忠烈不果行. 又見人衣破布衫. 負柴入于宮門使問之對曰: “將作署其人也.” 王曰: “我美衣服而百姓若此於心安乎?” 又有宮奴取里中兒紙鳶以獻問汝安得此以實對. 王曰: “取諸人獻於我何哉?” 卽命還之. 常謂行李別監魏璇曰: “奇怪妖妄皆所不取但可以前修之事告我耳.” 廉承益嘗進相師天一天一相王曰: “慈眼不喜鷹犬.” 朴義在側王顧曰: “每以鷹犬從臾吾君者此老狗也.” 義??而退.

#高麗史33卷-世家33-忠宣王1-00-02-0000
十三年九月忠烈在燕召王入朝.

#高麗史33卷-世家33-忠宣王1-00-03-0000
十月全羅道王旨別監權宜以銀四十斤虎皮二十領獻王以助行李之費王曰: “此物皆剝民*?{斂}怨非吾所欲.” 遣人悉還其主.

#高麗史33卷-世家33-忠宣王1-00-04-0000
十四年八月以聖節宴于大殿宋人作戱. 忠烈召王觀之王辭不入時王年十四嘗踞內僚元奕膝上從容相語奕謂王曰: “人主不宜聰察殿下聰明大過宜小寬容.” 王作色曰: “汝輩使我癡暗持弄掌上如軟?乎?” 奕懼.

#高麗史33卷-世家33-忠宣王1-00-05-0000
十五年五月壬午王聞前博士康煦死問左右曰: “莫是燃頭燃臂以救王疾者歟?” 對曰: “然.” 王曰: “凡人臣事上之道在忠勤盡節燃頭燃臂乃浮屠之事非君子之所爲也. 而煦乃媚上敢行非禮雖死何惜.” 聞者歎服.

#高麗史33卷-世家33-忠宣王1-00-06-0000
十七年九月帝授王特進上柱國高麗國王世子賜金印.

#高麗史33卷-世家33-忠宣王1-00-07-0000
十八年七月丙戌如元.

#高麗史33卷-世家33-忠宣王1-00-08-0000
九月帝御紫檀殿引見問本國事王奏對詳明.

#高麗史33卷-世家33-忠宣王1-00-09-0000
十月帝召王入寢殿問曰: “讀何書?” 奏云: “讀通鑑.” 帝曰: “歷代帝王誰爲賢明?” 對曰: “漢之高祖唐之太宗” 帝又問曰: “漢祖唐宗孰與寡人?” 對曰: “臣年少何足以知之.” 帝曰: “然問於宰相以來.”

#高麗史33卷-世家33-忠宣王1-00-10-0000
二十一年八月戊午至自元帝冊爲儀同三司上柱國高麗國王世子領都僉議使司賜兩臺銀印誥曰: “幼?義方夙標令器. ?我家之自出爲藩輔之具贍逮事先皇恭勤備著. 預聞庶議聲譽加隆. 爰寵賁於儀章仍峻升於命秩?其勞詔其舊宜懿戚特優. 子惟孝臣惟忠尙成規恪守毋愆素履茂對榮光!”

#高麗史33卷-世家33-忠宣王1-00-11-0000
九月甲申署事于都僉議司.

#高麗史33卷-世家33-忠宣王1-00-12-0000
十二月癸卯如元.

#高麗史33卷-世家33-忠宣王1-00-13-0000
二十二年十一月壬辰王以白馬八十一匹獻于帝納幣遂尙晉王甘麻刺之女. 癸巳又以白馬八十一匹獻于太后太后以羊七百頭酒五百甕宴王帝與太后臨軒諸王公主百官侍宴. 甲午以白馬八十一匹獻晉王仍以酒三百甕羊四百頭宴.

#高麗史33卷-世家33-忠宣王1-00-14-0000
二十四年正月甲辰元遣使冊爲國王以忠烈爲逸壽王.

#高麗史33卷-世家33-忠宣王1-00-15-0000
丙午受內禪卽位於康安殿.

#高麗史33卷-世家33-忠宣王1-00-16-0000
戊申敎曰: “昔我太祖一統三韓熙鴻號于無窮堂構相承于今三百八十有一年矣. 逮我光文宣德太上王在潛邸時爲安黎庶斷自睿慮入侍帝庭得配王姬. 光紹前寧嗣大曆服二十五年昇平之業於斯爲盛. 噫! 皇天不弔?我母后貞敏莊宣仁明太后奄忽賓天上心鬱鬱倦于聽政. 以軍國繁機歸于幼?牢讓再三不獲兪命新卽王位. 惟予小子幸爲先帝外甥又承皇帝皇太后眷顧嘉與公主聿來于玆. ?賴積累之功永保社稷丕丕之基宜以殊恩覃及遐邇. 自正月二十一日昧爽以前二罪以下咸宥除之一哈丹之?入也州郡望風迎降唯原州以孤城?挫賊鋒然後諸城效之掃盡賊?. 致三韓之再安敵先帝之所愾其功萬世難忘. 其防護別監判書致仕卜奎戰士中郞將元?甲其邑守?與長吏之成功者雖已褒賞尙有慊然. 宜加擢用勸勵後人其邑常?雜貢宜復三年. 一三韓壁上功臣三韓後代代壁上功臣配享功臣征戰沒陣而亡功臣子孫等以賤技落在工商匠樂者凡以功與恩已屬兩班而父母無痕咎者宜推明許通其功臣之田如有孫外人占取者勿論年限依孫還給同宗中功臣田若一戶合執者辨其足丁半丁均給功臣子孫屬南班者改東班. 一文武兩班正雜路凡有職者加次第同正職前恩未蒙者幷以今恩許蒙前有鄕職者加次第鄕職官滿者加鄕職階. 一諸司人吏動靜許一度吏兵部入仕者各許五十人近侍茶房員吏超等加職給事許初入仕南班屬者年限勿論改東班. 一諺曰: ‘僧多批職亡國敗家.’ 今批職之數過多令有司褒貶申聞今後有法德殊勝者方加法號. 一前所配者除謀亂國家不忠不孝殺人强盜謀故劫殺鈒面充常戶外其餘入島者出陸餘鄕餘鄕者通朝見朝見者量用公私雜罪者還其職田終身不?停職屬散者量用. 一日本護送使副知密直司事致仕金有成供驛令郭麟一行員將子孫錄用.”

#高麗史33卷-世家33-忠宣王1-00-17-0000
己酉移御壽寧宮. 王以文翰學士承旨崔?學士朴全之侍讀學士吳漢卿李?修撰宥旨賜綾絹紬紵各十五匹.

#高麗史33卷-世家33-忠宣王1-00-18-0000
庚戌王詣德慈宮奉逸壽王宴于壽寧宮.

#高麗史33卷-世家33-忠宣王1-00-19-0000
王舅晉王遣平章?刺帖木兒來弔公主喪仍致祭.

#高麗史33卷-世家33-忠宣王1-00-20-0000
壬子重房宴王.

#高麗史33卷-世家33-忠宣王1-00-21-0000
癸丑幸佛恩寺相營宮之地置德慈宮.

#高麗史33卷-世家33-忠宣王1-00-22-0000
乙卯王率百官詣德慈宮奉?上尊號曰太上王. 王衣紫袍太上王衣黃袍受賀時稱三韓罕有之盛事.

#高麗史33卷-世家33-忠宣王1-00-23-0000
平陽侯?大將軍金精齎王及逸壽王謝表如元.

#高麗史33卷-世家33-忠宣王1-00-24-0000
丙辰王與公主詣德慈宮奉*大上王宴于壽寧宮爲公主誕日也. 翌日又奉迎太上王及貞和宮主宴于王宮.

#高麗史33卷-世家33-忠宣王1-00-25-0000
二月戊午朔王始署征東省事宰樞及行省左右司官吏謁見用元朝禮.

#高麗史33卷-世家33-忠宣王1-00-26-0000
庚申阿木罕太子及甕吉刺?丞相還王餞于金郊.

#高麗史33卷-世家33-忠宣王1-00-27-0000
甲子王朝太上王于貞和宮. 王命莊穆王后宜加太后之號有司其議以聞.

#高麗史33卷-世家33-忠宣王1-00-28-0000
丁卯王與公主移御印侯家.

#高麗史33卷-世家33-忠宣王1-00-29-0000
己巳命以僉議密直司爲王宮盖古彦昌宮基也. 初王欲以車信家爲宮旣興工相地者以爲不吉遂卜於此大興工役.

#高麗史33卷-世家33-忠宣王1-00-30-0000
庚午以觀燈王與公主奉太上王幸康安殿.

#高麗史33卷-世家33-忠宣王1-00-31-0000
辛未燃燈王如奉恩寺賜文翰學士崔?朴全之吳漢卿李?尙乘鞍馬. 翌日大會群臣上壽次至四學士王使之前賜?酒謂之曰: “惟爾諸學士直言無隱.”

#高麗史33卷-世家33-忠宣王1-00-32-0000
甲戌以摠郞姜用丁爲慶尙道按廉使; 正郞柳謙副之; 國學司藝許有全爲全羅道按廉使; 直講鄭珩副之; 摠郞李源爲忠淸道按廉使; 郞將白應龍副之.

#高麗史33卷-世家33-忠宣王1-00-33-0000
丁丑監察司囚校書郞趙晉成妻趙氏. 趙氏正郞?之女也與兄之烈通其母知而止之之烈歐母匿妹其母訟之.

#高麗史33卷-世家33-忠宣王1-00-34-0000
親設消災道場于康安殿.

#高麗史33卷-世家33-忠宣王1-00-35-0000
甲申王率百官賀太上王生日于德慈宮.

#高麗史33卷-世家33-忠宣王1-00-36-0000
王下書徵前司諫李承休.

#高麗史33卷-世家33-忠宣王1-00-37-0000
是月王以歲凶民飢?膳命內廚進橡實嘗之.

#高麗史33卷-世家33-忠宣王1-00-38-0000
三月戊子親醮三界于康安殿.

#高麗史33卷-世家33-忠宣王1-00-39-0000
中贊鄭可臣上章乞退不允.

#高麗史33卷-世家33-忠宣王1-00-40-0000
壬辰王朝太上王于貞和宮.

#高麗史33卷-世家33-忠宣王1-00-41-0000
癸巳王召諸道按廉諭以治民之事爲之流涕賜酒遣之.

#高麗史33卷-世家33-忠宣王1-00-42-0000
乙未以方臣祐李淑爲壁上三韓正匡; 吳仁永副知密直司事; 洪詵爲右副承旨.

#高麗史33卷-世家33-忠宣王1-00-43-0000
丁酉王與公主以晉王生日奉太上王宴于壽寧宮.

#高麗史33卷-世家33-忠宣王1-00-44-0000
庚子幸王輪乾聖二寺.

#高麗史33卷-世家33-忠宣王1-00-45-0000
長陽公?進頌德詩賜米三十石.

#高麗史33卷-世家33-忠宣王1-00-46-0000
壬子親設功德天道場于康安殿.

#高麗史33卷-世家33-忠宣王1-00-47-0000
王與宰臣崔?紹及翰林四學士論三敎業.

#高麗史33卷-世家33-忠宣王1-00-48-0000
癸丑王朝于德慈宮.

#高麗史33卷-世家33-忠宣王1-00-49-0000
乙卯高唐王闊里吉思遣使來歸安平公主之賻.

#高麗史33卷-世家33-忠宣王1-00-50-0000
太上王爲妃金氏奴婢求內傳于王王曰: “臣於卽位之日爲民請命于天革去宿弊內傳其一也臣不敢奉命.”

#高麗史33卷-世家33-忠宣王1-00-51-0000
夏四月戊午雨雹.

#高麗史33卷-世家33-忠宣王1-00-52-0000
命學士崔?等四人及承旨金昇掌銓選.

#高麗史33卷-世家33-忠宣王1-00-53-0000
庚申親設仁王道場于康安殿.

#高麗史33卷-世家33-忠宣王1-00-54-0000
辛酉王命撥還外吏之在京者別將以下勒還本役.

#高麗史33卷-世家33-忠宣王1-00-55-0000
甲子太史局言: “城中巫覡*?{淫}祀日盛請徙郭外.”

#高麗史33卷-世家33-忠宣王1-00-56-0000
乙丑王與公主上壽德慈宮.

#高麗史33卷-世家33-忠宣王1-00-57-0000
丙寅王命詞臣許有全趙簡及致仕金孝巨崔?直言時事凡有愆違卽*?以聞.

#高麗史33卷-世家33-忠宣王1-00-58-0000
戊辰王置賞花宴于壽寧宮.

#高麗史33卷-世家33-忠宣王1-00-59-0000
庚午王朝德慈宮壬申亦如之.

#高麗史33卷-世家33-忠宣王1-00-60-0000
乙亥前密直司使安?卒.

#高麗史33卷-世家33-忠宣王1-00-61-0000
辛巳雨雹.

#高麗史33卷-世家33-忠宣王1-00-62-0000
僉議司請避王嫌名元原源?嫄?*원*??*???等字從之仍命幷諱遠字.

#高麗史33卷-世家33-忠宣王1-00-63-0000
五月丙戌公主妬趙妃公主之乳?與無賴之徒潛謀以公主失愛遣闊闊不花闊闊?與大將軍金精吳挺圭等如元告*大后.

#高麗史33卷-世家33-忠宣王1-00-64-0000
庚寅西蕃八哈思等十九人來王所招也.

#高麗史33卷-世家33-忠宣王1-00-65-0000
辛卯敎曰: “先王設官分職盖欲得人而共圖庶務. 孤於幼歲入侍天庭躬承先帝之訓目覩大都之制旣詳矣. 及?重寄凡諸時弊一皆?罷惟宰執之數倍於古制公家議論多少異同事事稽滯宜當?省. 又頃者因避上朝之制百官名號早曾改之然或有同而不改者有不同而改之者所更之號亦不師古容有未稱. 孤當卽位之初遽革成規懼乖物議. 然隨時沿革古亦有之. 載按歷代官職不涉上朝官號者而易置之或罷不急之司合於一局. 庶幾官省而事易理也.”

#高麗史33卷-世家33-忠宣王1-00-66-0000
是日以趙仁規爲司徒侍中?知光政院事; 洪子藩爲左僕射?知光政院事; 洪奎守司徒領景靈宮事; 鄭可臣爲司空右僕射修文殿大學士監修國史?知光政院事; 印侯爲光政使?知機務; 金琿檢校守司徒領奉常寺事; 車信李之??檢校司徒資政院使; 金之淑同知光政院使?知機務; 安珦?知機務行東京留守集賢殿大學士?林府尹; 柳庇爲光政副使兼權?知機務; 崔有?檢校司空司憲大夫; 李混檢校司空西京留守平壤府尹; 鄭?爲南京留守廣陵府尹; 崔?紹同知資政院事行中京留守開元府尹果毅軍都指揮使; 朴義同知資政院事; 閔漬集賢殿大學士簽光政院事; 元卿爲中京留守果毅軍都指揮使; 閔宗儒爲銓曹尙書崇福館使; 許評爲民曹尙書; 尹珤爲弘文館學士儀曹尙書; 崔?爲詞林學士承旨刑曹尙書; 全昇爲崇文館學士兵曹尙書; 柳栯爲兵曹尙書鷹揚軍上將軍; 吳漢卿爲詞林學士試左散騎常侍; 李?爲詞林學士試右散騎常侍; 洪子翰爲金吾衛攝上將軍兼司憲中丞; 張碩爲光政都承旨奉常卿; 金恂爲光政副使承旨成均祭酒; 趙瑞爲光政承旨典客卿; 李承休爲詞林侍讀學士試秘書監左*?{諫}議大夫; 沈逢吉爲司憲中丞; 權永爲詞林侍講學士試衛尉卿; 趙簡爲刑曹侍郞右諫議大夫.

#高麗史33卷-世家33-忠宣王1-00-67-0000
癸巳敎: “僧人旣已出家固當上不拜君王下不拜父母?其餘乎? 自今僧俗相拜者重論如法雖至居家庸僧勿差官役.”

#高麗史33卷-世家33-忠宣王1-00-68-0000
甲午以王子宜忠爲永嘉軍承宣使; 宜孝爲江陵軍承宣使; 以宗室?爲平陽郡公; 維爲咸寧公; ?爲廣陵郡侯; 元爲漢山郡侯; ?爲通義軍觀察使; 和爲丹陽軍觀察使; 琯爲桂陽軍觀察使; 祥爲臨海軍觀察使; 玖爲漢南軍觀察使; 贇爲順正軍觀察使; 軒爲延平軍觀察使; 珩爲始興軍觀察使; 璹爲定山軍觀察使; 麻爲寧海軍觀察使; 侊爲江陰軍觀察使; 溫爲晉江軍觀察使; 琪爲保寧軍觀察使; 許慶爲漢陽軍觀察使千牛衛上將軍.

#高麗史33卷-世家33-忠宣王1-00-69-0000
甲辰公主遣徹里如元.

#高麗史33卷-世家33-忠宣王1-00-70-0000
乙巳王以安平公主小祥幸神孝寺行香. 丙午詣德慈宮.

#高麗史33卷-世家33-忠宣王1-00-71-0000
王使人請公主留徹里不聽.

#高麗史33卷-世家33-忠宣王1-00-72-0000
壬子都僉議?理柳陞卒.

#高麗史33卷-世家33-忠宣王1-00-73-0000
乙卯王與公主受戒于蕃僧.

#高麗史33卷-世家33-忠宣王1-00-74-0000
罷營新宮.

#高麗史33卷-世家33-忠宣王1-00-75-0000
敎: “自今百寮凡大小公事?除狀申從宰樞商議處決然後以聞.”

#高麗史33卷-世家33-忠宣王1-00-76-0000
六月丙辰朔太上王及國王公主受戒于蕃僧.

#高麗史33卷-世家33-忠宣王1-00-77-0000
徹里還自元.

#高麗史33卷-世家33-忠宣王1-00-78-0000
丁巳元遣右丞阿里灰洪重喜中書左丞楊炎龍來凡乘傳者百餘. 鞫趙仁規遂與元卿往監察司收新定官制.

#高麗史33卷-世家33-忠宣王1-00-79-0000
戊午王朝德慈宮宥二罪已下.

#高麗史33卷-世家33-忠宣王1-00-80-0000
己未復遣徹里如元.

#高麗史33卷-世家33-忠宣王1-00-81-0000
僉議中贊鄭可臣卒.

#高麗史33卷-世家33-忠宣王1-00-82-0000
癸亥復置承旨房以前承旨張碩洪詵全昇爲之.

#高麗史33卷-世家33-忠宣王1-00-83-0000
甲子楊炎龍封生成庫乃王府珍寶所藏也.

#高麗史33卷-世家33-忠宣王1-00-84-0000
乙丑王朝德慈宮.

#高麗史33卷-世家33-忠宣王1-00-85-0000
馬八國王子?哈里遣使來獻銀絲帽金繡手箔沈香五斤十三兩土布二匹. 先是王以蔡仁揆女歸丞相桑哥桑哥誅帝以蔡氏賜?哈里. ?哈里與其國王有隙奔于元居泉州至是以蔡氏故遣使通之.

#高麗史33卷-世家33-忠宣王1-00-86-0000
戊辰太后遣僉樞密院事洪君祥及帖木兒不花來.

#高麗史33卷-世家33-忠宣王1-00-87-0000
壬申幸壽寧宮飯蕃僧?呪咀.

#高麗史33卷-世家33-忠宣王1-00-88-0000
甲戌王朝德慈宮.

#高麗史33卷-世家33-忠宣王1-00-89-0000
乙亥王受菩薩戒.

#高麗史33卷-世家33-忠宣王1-00-90-0000
王與公主奉太上王宴元使于壽寧宮.

#高麗史33卷-世家33-忠宣王1-00-91-0000
丁丑楊炎龍還王餞于宣義門外.

#高麗史33卷-世家33-忠宣王1-00-92-0000
癸未王與公主以安平公主誕日奉太上王宴于壽寧宮.

#高麗史33卷-世家33-忠宣王1-00-93-0000
甲申以天變屢見放輕繫?重罪一等.

#高麗史33卷-世家33-忠宣王1-00-94-0000
七月丁亥王與公主朝德慈宮.

#高麗史33卷-世家33-忠宣王1-00-95-0000
徹里還自元帝命國王公主以八月入朝.

#高麗史33卷-世家33-忠宣王1-00-96-0000
辛卯洪君祥享王于內.

#高麗史33卷-世家33-忠宣王1-00-97-0000
壬辰王朝德慈宮翌日偕公主又朝. 洪君祥設宴.

#高麗史33卷-世家33-忠宣王1-00-98-0000
戊戌復改官制. 以洪子藩爲三重大匡僉議中贊判銓曹事; 印侯爲重大匡僉議侍郞贊成事判兵曹監察司事; 金琿爲僉議侍郞贊成事判民曹事; 韓希愈守司空中京留守開城府尹商議都僉議會議都監事; 車信爲僉議贊成事判儀曹事; 金之淑爲僉議?理判工曹事; 安珦爲僉議?理修文殿大學士監修國史; 李之?爲資政院使知都僉議事; 崔有?判三司事; 李混爲密直司使銓曹判書集賢殿大學士修國史; 鄭?知密直司事兵曹判書寶文閣大學士; 柳庇知密直司事左常侍; 閔漬同知密直司事監察大夫詞林學士承旨; 元珝同知資政院事民曹判書; 元卿同知密直司事工*書{曹}判書; 金?同知資政院事儀曹判書同修國史; 許評同知密直司事判奉常寺事; 吳仁永爲密直副使判衛尉寺事; 閔宗儒爲密直副使刑曹判書; 尹珤爲密直副使成均大司成修文殿學士; 劉福和爲密直副使判禮賓寺事; 薛景成爲資政院副使判*大僕寺事; 金富允爲資政院副使判司津寺事皆兼上護軍; 崔?爲資政院副使右常侍詞林學士承旨; 張碩爲資政院副使中京留守判外府寺事集賢殿學士; 柳栯爲資政院副使判內府寺事; 朴全之爲三司左使詞林學士承旨; 吳漢卿爲三司右使詞林學士; 洪詵爲密直司知申事兵曹判書知銓曹事; 洪子翰知監察司事; 全昇爲左副承旨判秘書寺事寶文閣直學士; 李承休判秘書寺事崇文館學士; 金恂爲右承旨成均祭酒寶文閣學士知民曹事; 李?爲左承旨秘書尹知兵曹事詞林學士; 權永爲密直司右副承旨禮賓尹知工曹事詞林侍讀學士.

#高麗史33卷-世家33-忠宣王1-00-99-0000
己亥王與公主幸神孝寺設盂蘭盆齋.

#高麗史33卷-世家33-忠宣王1-00-100-0000
癸卯洪君祥還.

#高麗史33卷-世家33-忠宣王1-00-101-0000
乙巳幸三大藏所命寫五大部經.

#高麗史33卷-世家33-忠宣王1-00-102-0000
丙午王與公主幸安國寺觀水戱.

#高麗史33卷-世家33-忠宣王1-00-103-0000
庚戌王與公主朝德慈宮.

#高麗史33卷-世家33-忠宣王1-00-104-0000
癸丑王朝德慈宮.

#高麗史33卷-世家33-忠宣王1-00-105-0000
八月乙卯朔遣知密直司事鄭?行省亦遣石抹也先帖木兒如元賀聖節.

#高麗史33卷-世家33-忠宣王1-00-106-0000
庚申太上王移御將軍崔仲卿家.

#高麗史33卷-世家33-忠宣王1-00-107-0000
甲子元遣?魯兀等來趣王及公主入朝.

#高麗史33卷-世家33-忠宣王1-00-108-0000
以柳庇判密直司事; 朴全之爲密直副使中京留守; 金恂爲三司左使; 許評同知資政院事; 劉福和爲密直副使; 李承休爲密直副使監察大夫詞林學士承旨仍令致仕.

#高麗史33卷-世家33-忠宣王1-00-109-0000
戊辰追尊安平公主爲仁明太后.

#高麗史33卷-世家33-忠宣王1-00-110-0000
辛未王與公主如元宥二罪已下.

#高麗史33卷-世家33-忠宣王1-00-111-0000
壬申太上王餞于金郊酒?使臣?魯兀以帝命取國王印授逸壽王. 於是太上王復位. 王如元宿衛凡十年. 武宗仁宗龍潛與王同臥起晝夜不相離忠烈王三十三年皇姪愛育黎拔力八達太子及右丞相?刺罕院使別不花與王定策迎立懷寧王海山. 左丞相阿忽台平章八都馬辛等謀奉安西王阿難達爲亂太子知其謀先一日執阿忽台等使大王都刺院使別不花及王按誅之. 五月皇姪懷寧王卽皇帝位是謂武宗.

#高麗史33卷-世家33-忠宣王1-00-112-0000
三十四年五月戊寅元以定策功封瀋陽王制曰: “咨爾推忠揆義?謀佐運功臣開府儀同三司征東行中書省左丞相駙馬王璋世祖外孫先朝貴壻方朕纘承之始寔?翊贊之功. 以賞善罰惡之至公保孝父忠君之大節可特授開府儀同三司太子太傅上柱國駙馬都尉進封瀋陽王.” 又令入中書省?議政事賜金虎符玉帶七寶帶碧鈿金帶及黃金五百兩銀五千兩. 皇后皇太子亦寵待所賜珍寶錦綺未可勝計.

#高麗史33卷-世家33-忠宣王1-00-113-0000
七月己巳忠烈王薨.

#高麗史33卷-世家33-忠宣王1-00-114-0000
辛未遣僉議評理金利用如元告喪.

#高麗史33卷-世家33-忠宣王1-00-115-0000
八月乙未市街長廊成.

#高麗史33卷-世家33-忠宣王1-00-116-0000
王命罷近侍茶房.

#高麗史33卷-世家33-忠宣王1-00-117-0000
壬子王自元來奔喪在途星行十餘日乃至. 先詣殯殿入哭設奠百官以玄冠素服侍立次詣仁明太后殿設祭.

#高麗史33卷-世家33-忠宣王1-00-118-0000
癸丑王幸壽寧宮率百官隸卽位儀.

#高麗史33卷-世家33-忠宣王1-00-119-0000
賜政丞崔有?玉帶朴景亮權漢功金之兼崔誠之李彦忠等?帶.

#高麗史33卷-世家33-忠宣王1-00-120-0000
甲寅王服紫袍設灌頂道場于康安殿詣景靈殿告嗣位遂乘輿至壽寧宮卽位受群臣朝賀班序尙右文西武東. 禮未畢天大雷電雨雹. 旣霽僉議司享王諸君宰臣軍官忽赤皆獻白馬.

#高麗史33卷-世家33-忠宣王1-00-121-0000
九月丙辰幸壽寧宮僉議司享王.

#高麗史33卷-世家33-忠宣王1-00-122-0000
乙丑杖?部議郞韓仲熙於宮門人莫知其罪. 旣而召仲熙慰撫之.

#高麗史33卷-世家33-忠宣王1-00-123-0000
庚午王祭殯殿又祭仁明殿遂幸神孝寺爲帝祝釐.

#高麗史33卷-世家33-忠宣王1-00-124-0000
戊寅幸神孝寺遂幸王輪寺住持仁照進茶繼以肉膳.

#高麗史33卷-世家33-忠宣王1-00-125-0000
己卯命藝文詞伯吳?等改諸宮及內僚官名又改宮主爲翁主.

#高麗史33卷-世家33-忠宣王1-00-126-0000
壬午幸龍化池中護金深享王.

#高麗史33卷-世家33-忠宣王1-00-127-0000
癸未飯僧尼二千二百餘人於壽寧宮.

#高麗史33卷-世家33-忠宣王1-00-128-0000
甲申百官賀王誕日各獻茶果典儀寺不及書雲觀梨一器而已典儀兼官李彦忠書雲提點崔誠之?徵銀一斤.

#高麗史33卷-世家33-忠宣王1-00-129-0000
十月丁亥又飯僧尼于壽寧宮.

#高麗史33卷-世家33-忠宣王1-00-130-0000
戊子以選部銓注多誤追典書至散郞俸米. 始令僉議宰臣同選部議政.

#高麗史33卷-世家33-忠宣王1-00-131-0000
己丑貼榜中門曰: “除王輪住持仁照龍岩住持用宣仙巖住持若宏及崔湍權漢功金之兼金士元崔誠之桓?吳玄良姜邦彦李珍姜融趙通曹?曹碩崔玄鄭子羽崔仲公文?李伯謙外餘人非特召不得入.” 又飯僧于壽寧宮.

#高麗史33卷-世家33-忠宣王1-00-132-0000
謁高陵以卜地不吉囚相地者密直副使致仕姜軒故贊成事伍允孚壻姜美及外孫二人于巡軍遂如新陵賜酒護作官及工徒勞之.

#高麗史33卷-世家33-忠宣王1-00-133-0000
始令五部點戶.

#高麗史33卷-世家33-忠宣王1-00-134-0000
庚寅洛浪君金琿邀王享于男山書齋. 於是宰樞僧徒日進膳爭極豪侈.

#高麗史33卷-世家33-忠宣王1-00-135-0000
辛卯王祭殯殿遂幸壽寧宮. 瀋陽路人享王.

#高麗史33卷-世家33-忠宣王1-00-136-0000
癸巳王祭殯殿遂幸金文衍家與淑昌院妃相對移時妃文衍妹也.

#高麗史33卷-世家33-忠宣王1-00-137-0000
甲午大行王?容來自元王率百官出迎于郊入安于殯殿. 翌日王祭殯殿大*?{斂}三臨盡哀百官皆縞素停朝市.

#高麗史33卷-世家33-忠宣王1-00-138-0000
是日宿定安君許琮第.

#高麗史33卷-世家33-忠宣王1-00-139-0000
丙申有司議上大行王謚王不可曰: “有上國在我且請之竹冊玉冊亦合於禮乎?” 於是但上號曰純誠守正上昇大王.

#高麗史33卷-世家33-忠宣王1-00-140-0000
丁酉葬慶陵柩初發王衰麻?手擎香爐步至十川橋乃乘肩輿至山陵. 葬訖大臨乃還先世所未嘗行也. 遂設釋服道場于西普通奉安?容于魂殿號曰靈眞殿.

#高麗史33卷-世家33-忠宣王1-00-141-0000
戊戌王視事.

#高麗史33卷-世家33-忠宣王1-00-142-0000
己亥元皇太子遣使賀卽位.

#高麗史33卷-世家33-忠宣王1-00-143-0000
庚子王如妙蓮寺謁仁明太后眞.

#高麗史33卷-世家33-忠宣王1-00-144-0000
召諸道務農使李厚陸希贄崔伯倫等諭之曰: “予所以置典農司者欲法漢常平倉與民??以周其急非以私之也. 且國無三年之蓄國非其國. 如有緩急猝索於民欲民之無怨而集事得乎? 凡民匿于豪强之家者日益富逸孑遺殘民困於賦*?{斂}此專是奉使者徇私背公之致也. 予甚憫之爾其各體予意痛革其弊! 其有不從者隨其所犯處決然後申報僉議府.”

#高麗史33卷-世家33-忠宣王1-00-145-0000
辛丑新設消災道場于外院.

#高麗史33卷-世家33-忠宣王1-00-146-0000
甲辰宰臣元灌享王於壽寧宮.

#高麗史33卷-世家33-忠宣王1-00-147-0000
丙午幸定安君許琮第置酒是日納故平陽公?之妻許氏.

#高麗史33卷-世家33-忠宣王1-00-148-0000
丁未王如神孝寺設大行王百日齋.

#高麗史33卷-世家33-忠宣王1-00-149-0000
己酉幸金文衍家蒸淑昌院妃未幾進封爲淑妃.

#高麗史33卷-世家33-忠宣王1-00-150-0000
辛亥元遣使來詔曰: “?爾東藩世守臣職. 子承父爵典制具存近高麗王王?遺奏以其子王璋襲爵朕惟王璋親惟聖祖之甥懿乃宗姬之壻嘉謀偉績俱有可稱. 久侍闕庭備?忠力特授征東行中書省右丞相高麗國王依前開府儀同三司太子太師上柱國駙馬都尉瀋陽王. 自今以始益謹畏天之戒勉修事上之誠群工庶職各守常規士庶緇黃無失其業.”

#高麗史33卷-世家33-忠宣王1-00-151-0000
甲寅帝及太后遣使來宴王. 乙卯皇太子所遣使臣又宴王.

#高麗史33卷-世家33-忠宣王1-00-152-0000
十一月己未宴元使贈銀甁百口苧布二百匹綾百餘匹.

#高麗史33卷-世家33-忠宣王1-00-153-0000
甲子命停八關會.

#高麗史33卷-世家33-忠宣王1-00-154-0000
辛未王在金文衍家百官會梨峴新宮王下敎曰: “肇自祖王統合三韓臣服述職者尙矣. 逮我父王上國顧遇?異於前獲承釐降厚沐寵光孤亦入侍繼爲駙馬歷衛三朝于今十有九年越於年前仰憑皇帝皇太后皇太子奮庸熙載肅淸四海至於本國奸?之?亦皆蕩除內外安寧. 孤乃請欲歸寧父王上天不弔未獲少延剋日奔喪何嗟及矣? 皇帝哀予小子乃許愼終繼襲之命尋遣使臣仍授征東行中書省右丞相高麗國王依前開府儀同三司駙馬都尉瀋陽王. 噫! 聖恩重大王位難虛承先父之遺訓迫臣民之推戴以否德就位兢兢業業不敢遑寧. 追惟祖王開創之初法度悉備降及後代漸致陵夷?又近奸臣得志愚弄國柄毁綱?紀公私田民倂爲所奪人民艱食官?空虛私門富溢孤甚痛之庸是擇遣使人點數民田均租定賦?追前式此盖一爲國用周備. 一爲俸祿贍給一爲民産?足?司牧之初宜加異澤. 自至大元年十月十六日黎明以前除不忠不孝謀故殺人外咸宥除之. 一祖王以降歷代祖先宜加上德號一城隍幷國內名山大川載在祀典者?宜加號. 一圓丘籍田社稷乃國家?福之所宜令有司營立齋廚祭膳之設要當?潔. 一寢園及祖宗墳墓務在敬崇邇來有司怠慢至有?傾頹毁者. 今特設典儀寺全爲斯任其寢園一新營構諸墳墓更加完補?置看守人戶禁樵採放火. 一大成至聖文宣王百代之師春秋釋奠朔望祭享諸儒聚會宜加精潔. 一孝子順孫節婦烈女旌表門閭許加分職. 一地理國師道詵儒宗弘儒侯薛聰文昌侯崔致遠?宜加號. 一諸衙門隨時沿革不拘一體. ?本國官多虛設名存實少今商酌時便或倂或省宜加勤恪各供爾職. 一先於至元十二年欽蒙世祖皇帝遣阿禿因來傳聖旨又於至元二十八年予與鄭可臣柳淸臣等詣紫檀殿裏親奉世祖皇帝聖旨云: ‘同姓不得通婚天下之通理. ?爾國識會文字行夫子之道不應要同姓.’ 時有李守丘傳說柳淸臣又傳譯鄭可臣. 本國因循未還遽革耳. 自今若宗親娶同姓者以違背聖旨論宜娶累世宰相之女爲室宰相之男可聽娶宗世之女. 若家世卑微不在此限. 新羅王孫金琿一家亦爲順敬太后叔伯之宗. 彦陽金氏一宗定安任太后一宗慶源李太后安山金太后鐵原崔氏海州崔氏孔岩許氏平康蔡氏淸州李氏唐城洪氏黃驪閔氏橫川趙氏坡平尹氏平壤趙氏?累代功臣宰相之宗可世爲婚?. 男尙宗女女爲宗妃文武兩班之家不得娶同姓外家四寸亦聽求婚. 一自至元二十七年至大德元年自大德二年至于今侍從臣僚多負勞苦其功可賞宜別錄?用. 一大德三年本國無賴之徒將欲?亂萬戶忽刺?金?等先知其謀有能整亂其功可賞宜別錄?用. 一大德七年春奸臣?竪至行在香水園謀爲不利於孤評理朴景亮劉福和洪詵許有全李連松姜融李珍李*유趙通等奮義忘生力沮奸謀忠勤特異. 朴景亮宜別錄?用其親子及堂兄弟?妹至于子孫一皆爲良. 劉福和洪詵許有全李連松姜融李珍李*유趙通等尤加?用延及子孫. 一大德九年冬本國宰相洪子藩崔有?柳淸臣金深金利用等圖安宗社重義輕身偕赴朝廷論列利害爲孤請還其功殊異. 宜別錄?用.” 是日下批判檢校之職益繁矣.

#高麗史33卷-世家33-忠宣王1-00-155-0000
又下旨于典農司: “一本司所畜米穀但爲備荒而已*閒有無職之人冒求購受爲費不細. 其前後所下賜米鈞旨盡行封置毋給. 一賜給田租已納到司者雖有還給鈞旨勿用聽受. 一豪勢之家始以賜給占籍土田因稱祖業者及其足丁剩於本數者令各道務農使盡行打量納租本司. 一京畿八縣祿科口分田外其餘田租疾早收畜. 一東西積倉用船軍其人各一百名及諸色匠人從宜營造. 一農元倉東積倉西積倉令伍尉隊正失職者九十名輪日直守有政當加?用.”

#高麗史33卷-世家33-忠宣王1-00-156-0000
壬申王如元命齊安大君淑權署征東省事.

#高麗史33卷-世家33-忠宣王1-00-157-0000
閏月壬辰元遣直省舍人帖哥?來頒詔.

#高麗史33卷-世家33-忠宣王1-00-158-0000
十二月戊午遣評理趙璉如元賀正以王命齎世代編年節要幷金鏡錄以進.

#高麗史33卷-世家33-忠宣王1-00-159-0000
癸未禁嫌名改?州爲漣州彰善爲興善章德爲興德章山爲慶山?島爲寧源?項寺爲弘濟寺幷禁*장樟二字.

#高麗史33卷-世家33-忠宣王1-01-01-1309
○(己酉)元年春正月乙酉朔王在元.

#高麗史33卷-世家33-忠宣王1-01-02-1309
戊申遣檢校評理金元祥如元賀皇太子誕日.

#高麗史33卷-世家33-忠宣王1-01-03-1309
二月乙卯王傳旨立??法.

#高麗史33卷-世家33-忠宣王1-01-04-1309
戊寅命撰忠憲王實錄.

#高麗史33卷-世家33-忠宣王1-01-05-1309
三月癸巳命檢校中護裴挺內府令姜融重新康安延慶二宮. 中外公私屋材?令官收以供營構朝野怨之尋罷康安宮之役及延慶宮上樑倣上國之制百官皆賀用銀絹紵布爲幣宴六品以上. 殿宇廊?凡四百一十楹挺之指?也.

#高麗史33卷-世家33-忠宣王1-01-06-1309
戊戌毁梨峴新宮.

#高麗史33卷-世家33-忠宣王1-01-07-1309
甲辰元宣政院遣人來督造船時皇太后欲營佛寺洪福源之孫重喜重慶等奏白頭山多美材若發瀋陽軍二千伐之流下鴨綠江使高麗舟載以輸便. 於是遣遼陽省宣使劉顯等來令本國造船百?輸米三千石弊不可言. 是時二宮之役方興造船之事又急西海交州楊廣之民尤受其害.

#高麗史33卷-世家33-忠宣王1-01-08-1309
丁未傳旨曰: “流竄之人皆免放唯吳演粱麟徙置鎭邊. 前者各衙門倂省之時士大夫多無故失職或有勞降官者? 予惟念之不置. 可依舊勾當又新設衙門官吏各勤其職毋致廢弛. 又前所革近侍茶房三官五軍皆復之.” 時洪重喜以擅改官號訴于中書省故有是命.

#高麗史33卷-世家33-忠宣王1-01-09-1309
戊申大司憲趙瑞還自元. 帝以?理金深爲高麗都元帥; 瑞爲副元帥.

#高麗史33卷-世家33-忠宣王1-01-10-1309
己酉元以受尊號遣宦者王家奴來頒詔.

#高麗史33卷-世家33-忠宣王1-01-11-1309
是月元太后幸五臺山王扈從.

#高麗史33卷-世家33-忠宣王1-01-12-1309
夏四月甲子右軍千戶金暹左軍千戶鄭琦押船五十?發禮成江宣政院所遣使臣監送.

#高麗史33卷-世家33-忠宣王1-01-13-1309
己巳元樞密院遣水軍千戶常仲信來督造船.

#高麗史33卷-世家33-忠宣王1-01-14-1309
辛未以崔有?守僉議政丞監春秋館事大寧君; 印侯爲贊成事平陽君; 柳淸臣朴義金深爲贊成事; 權永金利用爲評理; 金台鉉判三司事; 金文衍判密直司事; 元瓘爲密直使; 趙瑞知密直司事; 李瑚趙璉鄭之衍同知密直司事; 金元祥權漢功李連松李公甫朴侶爲密直副使; 宋英趙雲卿爲三司右左使. 於是密直重房皆復舊.

#高麗史33卷-世家33-忠宣王1-01-15-1309
丁丑禱雨于圓丘.

#高麗史33卷-世家33-忠宣王1-01-16-1309
己卯遣吳挺珪如元賀受尊號. 政丞崔有?等仍上箋於王請還國曰: “命重徵朝嘗赴雲龍之會職拘居守阻成魚水之歡未獲追陪徒增延?竊以君臣之重今古所同觀其勢則雖堂陛之高卑比諸身則猶股肱之左右. 必相資於休戚固難曠於斯*?{須}? 恭惟國王殿下仁德克寬神謀果斷侍天十載始終一節之勤王撲地群黎旦暮同心之?我適逢盛際確立元功承往諧之綸言慰來蘇之輿意. 邪?化爲忠正舊染咸新呻吟變作謳歌爾生有望. 坐未暇於暖席詔忽催於還轅而臣等托付匪輕論思無狀事非一二??蔡仲之*??縫路隔四千靡?晉臣之牧?. 略無毗於彼此祗自愧於尋常. ?今支應之悉繁而又?承之無所謹率蒼生而瞻企有如皎日之照臨伏望國王殿下. 知君位久不可虛諒民情急於何戴?回行色?償曷月之戀懷益荷睿恩永保先朝之賜履.” 時帝及皇后皇太子待王甚寵故王不納.

#高麗史33卷-世家33-忠宣王1-01-17-1309
辛巳元遣使來求佛經紙.

#高麗史33卷-世家33-忠宣王1-01-18-1309
六月戊辰遣僉議評理趙璉如元賀聖節.

#高麗史33卷-世家33-忠宣王1-01-19-1309
秋七月辛巳上洛公金?卒.

#高麗史33卷-世家33-忠宣王1-01-20-1309
己丑郞將宋時還自元帝命?造船轉米.

#高麗史33卷-世家33-忠宣王1-01-21-1309
壬寅王遣內僚郞將申彦卿傳旨曰: “上昇王請謚表令密直副使致仕吳良遇製之自今給以見官之俸表箋製撰一以委之.”

#高麗史33卷-世家33-忠宣王1-01-22-1309
己酉元遣宦者李三眞來罷獻耽羅牛肉.

#高麗史33卷-世家33-忠宣王1-01-23-1309
八月辛亥王命令富人就宣義門內閑地緣道作瓦屋又命五部民家皆盖以瓦命毋禁私窯.

#高麗史33卷-世家33-忠宣王1-01-24-1309
九月乙未?部以王命選州郡奴婢二十五名及凡人相爭奴婢兩造不當未可歸一者悉送王所.

#高麗史33卷-世家33-忠宣王1-01-25-1309
庚子慮囚.

#高麗史33卷-世家33-忠宣王1-01-26-1309
辛丑元以便民條?詔天下. 改行中書省爲行尙書省遣忽都?兒等來頒詔.

#高麗史33卷-世家33-忠宣王1-01-27-1309
甲辰王命飯僧一萬於壽寧宮遂舍其宮爲寺追福母后賜額曰旻天從臣皆阿旨莫有諫者.

#高麗史33卷-世家33-忠宣王1-01-28-1309
冬十月壬戌遣大將軍尹吉甫如元獻童女?人.

#高麗史33卷-世家33-忠宣王1-01-29-1309
辛未元以始行至大銀?詔天下遣行省郞中?豆來頒詔.

#高麗史33卷-世家33-忠宣王1-01-30-1309
己卯都評議使以王命分遣司憲*?{糾}正金成固都評議錄事金祿于慶尙道*?{糾}正崔?錄事吳石圭于全羅道*?{糾}正盧*??錄事李石麟于忠淸道*?{糾}正趙佾錄事安琠于交州道*?{糾}正金文鼎錄事宋祿松于西海道廉問提察及守令姦利.

#高麗史33卷-世家33-忠宣王1-01-31-1309
十一月戊子元遣使來頒赦.

#高麗史33卷-世家33-忠宣王1-01-32-1309
戊申遣評理權溥如元賀正.

#高麗史33卷-世家33-忠宣王1-01-33-1309
十二月甲寅遣使如元獻?油.

#高麗史33卷-世家33-忠宣王1-01-34-1309
辛酉以閔?爲平壤尹金怡爲右副承旨.

#高麗史33卷-世家33-忠宣王1-01-35-1309
丙寅慮囚.

#高麗史33卷-世家33-忠宣王1-01-36-1309
戊寅元加上太祖睿宗尊號遣宦者康祐來頒詔.

#高麗史33卷-世家33-忠宣王1-02-01-1310
○(庚戌)二年春正月己卯朔王在元.

#高麗史33卷-世家33-忠宣王1-02-02-1310
戊子?部典書致仕李行儉卒.

#高麗史33卷-世家33-忠宣王1-02-03-1310
己丑有事于寢園有司欲不刑牲司憲*?{糾}正卜祺不可曰: “夫祭尙氣先迎牲殺於庭所以降神也. 若以生牲爲牢豈合於禮乎?” 於是宰而薦之.

#高麗史33卷-世家33-忠宣王1-02-04-1310
是月王欲傳位世子密令人撰表於楊學士尋爲從臣所沮乃止.

#高麗史33卷-世家33-忠宣王1-02-05-1310
二月辛亥遣密直李公甫如元賀皇太子誕日.

#高麗史33卷-世家33-忠宣王1-02-06-1310
夏五月甲申元丞相脫脫遣使來求?人童女.

#高麗史33卷-世家33-忠宣王1-02-07-1310
辛卯帝命瀋陽路官吏毋得隔越瀋陽奏請違者理罪.

#高麗史33卷-世家33-忠宣王1-02-08-1310
乙巳王殺世子鑑及其從者金重義等.

#高麗史33卷-世家33-忠宣王1-02-09-1310
六月戊申元以冊皇后詔天下遣八?等來頒詔.

#高麗史33卷-世家33-忠宣王1-02-10-1310
壬子元遣宦者方臣祐來監書金字藏經皇太后送金薄六十餘錠.

#高麗史33卷-世家33-忠宣王1-02-11-1310
癸丑遣大護軍文天佐如元獻鷹.

#高麗史33卷-世家33-忠宣王1-02-12-1310
癸亥慮囚.

#高麗史33卷-世家33-忠宣王1-02-13-1310
丁卯遣內僚評理致仕曹元瑞賀聖節.

#高麗史33卷-世家33-忠宣王1-02-14-1310
秋七月庚辰元封寶塔實憐公主爲韓國長公主.

#高麗史33卷-世家33-忠宣王1-02-15-1310
戊子奉安上昇王?容于明仁殿.

#高麗史33卷-世家33-忠宣王1-02-16-1310
甲午放輕繫.

#高麗史33卷-世家33-忠宣王1-02-17-1310
乙未元降制追贈王三代制曰: “昔我太祖皇帝之奮擧漠北也東旌西?分甸南服昭德示威所向臣妾. 惟時三韓境壤相聯天戈一臨開府儀同三司太子太師上柱國駙馬都尉瀋陽王征東行尙書省右丞相高麗國王王璋之曾祖故高麗國王王*철深察機運擧國內嚮. 事會之來*閒不容髮自非秉志端慤明識遠慮疇克如是哉? 又屬遼民餘?僭竊島嶼狂肆弄兵陸梁假息重煩命將致討于時?雪?寒饋餉不通. 而*철乃能供?轉輸師皆宿飽軍興器仗資助無闕復濟師徒往殄殘寇其於肇造開基立勳王室保民興邦莫之與比. 故得守土享年殆將四紀. 澤及後昆流慶斯永傳子若孫與國連戚不其?歟? 是宜追崇上爵仍易嘉名魂而有知歆玆異數可贈敦信明義保節貞亮濟美翊順功臣太師開府儀同三司尙書右丞相上柱國高麗國王謚忠憲崇德報功法擧追榮之典分邦列爵恩頒及內之章酬我舊勳同玆顯號. 具官高麗國王王璋曾祖母柳氏傳芳令族作配高門屬皇祚之興隆偕名藩而臣付. 明賢所化貞信無頗. 傳子至孫極富與貴三韓保國位同異姓之侯王五等*?封名亞寡君之宗室. 聿新殊渥庸慰淑靈可追封高麗王妃洪惟我祖天錫勇智正萬邦. 乃眷爾家世篤忠貞有成績盖本深而末茂其德厚者流光具官高麗國王王璋之祖故高麗國王王*??祗訓向方飭躬迪吉佩服儒雅奮勵材猷. 初父命之親承以土宜而入貢. 會桓肅西巡于川?而世皇南撫于江??期行李之通寧恤歲華之易? 途屯以永內訌仍構于家艱號渙其申還納旋膺于晝接. 中統之風雲載啓三韓之疆宇重臨. 從容必中于事機造次不忘于禮憲. 首遣明廷之質有來?嗣之良釐降展親示渥特殊於他姓服勤尊主輸誠益拱于中天. 不?是征屢爲先導奉朝斯勤罔失常期. 孫繼尙于皇姬國允資于碩輔有爲有守. 昔戡濟之功多言盛言恭玆弼諧之望着?旌舊哲庸賁嘉稱*大師惟垣爵以馭其貴? 君子如祉制以象其賢庶幾往訓之遵亦曰徽?之擧. 於戱匪報也永爲好也. 恩隨鸞檢以疊*?惟有之是以似之系與鴨江而?遠. 可贈端誠奉化保慶亮節康濟佐理功臣*大師開府儀同三司尙書右丞相上柱國高麗國王謚忠敬. 昭令德于前人爵以隆于三世受介福于王母恩特侈于再傳. 具官高麗國王王璋祖母金氏淑愼其儀柔嘉維則. 東藩作儷北闕連姻. 不墜簪圭功有武公之父子親承?饋禮如王氏之舅姑一則彰夙夜之勤一則示閨門之肅. 嗣爲貴壻?有賢孫. 諄襲請*?之來聞赫奕徽?之?擧鳳?鸞檢翟?魚軒於戱重莫重於傳家有懿含飴之訓榮莫榮于錫號往欽加?之章. 可追封高麗王妃. 朕觀今天下有民社而王者惟是三韓. 及祖宗而臣之殆將百載厥父?而子復肯播曰我舅則吾謂之甥. 旣勳以親宜貴與富禮克先於事大典可後於追崇? 具官高麗國王王璋之考純誠守正推忠宣力定遠保節功臣太尉開府儀同三司征東行中書省右丞相上柱國駙馬高麗國王王?移孝爲忠易威以惠. 禮樂刑政之修者典章文物皆粲然惟大猷之是經與小心之以翼. 初由世子已帝女之釐降旋?嗣王非公孫之復始. 遂罷時貢其方物固同歲賜於宗親. 責秉鈞以東征期奠枕夫南面追叛王挺身於遼水出奇兵壓卵以太山戰踵未旋逆首已授. 雖居位未周夫三紀而享年實過于七旬中壽共言今代稀有. ?其子式穀之是似則斯人沒世爲不忘. 自官階而進之至師垣而極矣. 夫旣封玄?之墓表滄渤以爲襟何必刑白馬以盟誓黃河之如帶? 尙期貞魂庸服恤章可贈純誠守正推忠宣力定遠保節寅亮弘化奉慶功臣*大師開府儀同三司尙書右丞相上柱國駙馬高麗國王謚忠烈! 三韓爲國五季已王雖居東溟之濱實享南面之奉. 由其先有功於太祖許帝室以連姻故季女鍾愛於世皇卽公宮而命醮. 方?靑軒之桃李俄晞白露於??. 永懷懿親用隆恤典. 具官高麗國王王璋之?皇姑安平公主高麗王妃發祥坤掖分派天潢以舜妃癸比之宵明爲古公亶父之姜女善於?德. 車服不矜其夫家樂有娠賢茅土已纘其父服可謂全妻道之始終. 苟不因湯沐之安平原進大封曷彰尊屬? 於戱自他邦而北闕最道里之五千移近甸於東秦盡山河之十二. 明靈可作殊報是承. 可追封皇姑齊國大長公主高麗王妃.” 初國家雖用宋遼金正朔然歷代之謚皆稱爲宗及事元以來名分益嚴而昔漢之諸侯皆從漢得謚故王表請上昇王尊號又請追謚高元二王詔從之.

#高麗史33卷-世家33-忠宣王1-02-18-1310
己亥僉議贊成事致仕閔萱卒.

#高麗史33卷-世家33-忠宣王1-02-19-1310
癸卯世子之喪至自元.

#高麗史33卷-世家33-忠宣王1-02-20-1310
八月戊申以贊成事柳淸臣爲僉議政丞.

#高麗史33卷-世家33-忠宣王1-02-21-1310
丙辰改諸司及州郡號.

#高麗史33卷-世家33-忠宣王1-02-22-1310
己未太白晝見.

#高麗史33卷-世家33-忠宣王1-02-23-1310
庚申葬世子鑑于城南.

#高麗史33卷-世家33-忠宣王1-02-24-1310
九月己卯元流寧王于我國寧王世祖庶子謀叛事覺與其家屬五十餘人偕來.

#高麗史33卷-世家33-忠宣王1-02-25-1310
乙酉以淑爲齊安府院大君鏞爲江陽府院大君?爲丹陽府院大君維爲咸寧府院大君?階三重大匡塤爲延德君?爲和義君琳爲益陽君淮爲通義君璹爲順正君楨爲懷仁君珪爲保寧君?階重大匡瑀琯珣*유理??玖皆爲元尹琪熙琇完澤爲正尹以崔有?守僉議政丞大寧君金琿判三司事?林君柳淸臣降爲僉議贊成事高興君裴挺爲贊成事完山君金深爲密直使化平君朴義權溥李瑚?爲贊成事洪詵金台鉉爲三司右左使朴景亮金文衍爲僉議評理趙瑞趙璉知密直司事蔡禑李公甫權漢功同知密直司事朴侶權準爲密直副使以韓渥爲右代言郭元振爲左代言洪綏爲右副代言趙瑋爲左副代言洪奎爲益誠君許嵩爲陽川君李大順爲泰安府院君全禿萬帖古思爲寧仁君金亦刺兀塔爲樂安君全撒里爲咸昌君李淑爲平昌君方臣祐爲中牟君朴阿不花爲桂陽君李伯帖木兒爲星山君劉昌祿爲孝寧君崔欣莊爲錦城君鄭買撒爲河東君李信爲寧越君權古里爲奉化君任伯顔禿古思爲庇仁君李三眞爲淮陰君崔湍爲僉議政丞慶原君行?林尹金倫檢校評理忠州牧使宋英檢校評理濟州牧使張瑄檢校評理廣州牧使宰相之出牧始此.

#高麗史33卷-世家33-忠宣王1-02-26-1310
癸卯以王誕日慮囚.

#高麗史33卷-世家33-忠宣王1-02-27-1310
冬十月丙午以李公甫知密直司事; 朴侶同知密直司事; 金怡爲密直副使; 柳墩爲左副代言.

#高麗史33卷-世家33-忠宣王1-02-28-1310
乙卯王傳旨曰: “內外官司有同上國官名者?皆革去且?林尹崔湍以內庫銀三十斤米一百石爲?給驛馬十五匹送之餞宴及宿所供億委倉庫辦之.”

#高麗史33卷-世家33-忠宣王1-02-29-1310
戊辰以閔甫爲平壤府尹兼存撫使甫回回人也.

#高麗史33卷-世家33-忠宣王1-02-30-1310
十一月丁亥王以資贍司銀一百斤分施諸寺飯僧. 

#高麗史33卷-世家33-忠宣王1-02-31-1310
命罷遣延慶宮役卒.

#高麗史33卷-世家33-忠宣王1-02-32-1310
庚寅元以加上皇太后尊號赦天下遣使頒詔.

#高麗史33卷-世家33-忠宣王1-02-33-1310
乙未僉議中贊致仕金之淑卒.

#高麗史33卷-世家33-忠宣王1-02-34-1310
壬寅奉安忠烈王眞于景靈殿移明宗眞於靈通寺.

#高麗史33卷-世家33-忠宣王1-02-35-1310
十二月戊申王傳旨限三年禁打圍及宴飮宰牛.

#高麗史33卷-世家33-忠宣王1-02-36-1310
甲寅遣使如元獻海菜乾魚乾脯等物于皇太后. 贊成事裴挺以王旨如元獻?佛.

#高麗史33卷-世家33-忠宣王1-02-37-1310
乙卯慮囚.

#高麗史33卷-世家33-忠宣王1-02-38-1310
傳旨曰: “仁州近年凋弊益甚宜革判官.” 又放前贊成事薛永任父子.

世家卷第三十三.


#高麗史34卷-世家34-00-00-00-0000
世家卷第三十四. 高麗史三十四.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史34卷-世家34-忠宣王2-00-00-0000
忠宣王二.

#高麗史34卷-世家34-忠宣王2-03-01-1311
○(辛亥)三年春正月癸酉朔王在元.

#高麗史34卷-世家34-忠宣王2-03-02-1311
丁丑王命月飯僧三千於旻天寺卒歲爲期.

#高麗史34卷-世家34-忠宣王2-03-03-1311
庚辰元武宗崩.

#高麗史34卷-世家34-忠宣王2-03-04-1311
庚子以王命遣刷卷別監于諸道.

#高麗史34卷-世家34-忠宣王2-03-05-1311
元遣使來頒詔.

#高麗史34卷-世家34-忠宣王2-03-06-1311
二月丁未遣左常侍金之兼如元賀皇太子誕日獻金鐥二酒鍾二*(  ){銀}鐥二十眞紫羅六匹玳瑁?子九.

#高麗史34卷-世家34-忠宣王2-03-07-1311
辛酉元罷尙書省復爲中書省改賜行中書省印.

#高麗史34卷-世家34-忠宣王2-03-08-1311
辛未元流平章迷里不花于烏安島丞相三寶奴之?也.

#高麗史34卷-世家34-忠宣王2-03-09-1311
三月辛巳遣評理金文衍如元獻?人.

#高麗史34卷-世家34-忠宣王2-03-10-1311
戊子慮囚.

#高麗史34卷-世家34-忠宣王2-03-11-1311
癸卯設藏經道場于本闕舊例春六日秋七日今以王旨俱改十日.

#高麗史34卷-世家34-忠宣王2-03-12-1311
是月元皇太子卽位是爲仁宗.

#高麗史34卷-世家34-忠宣王2-03-13-1311
夏四月壬子復置選軍以知?部事白元恒爲別監使.

#高麗史34卷-世家34-忠宣王2-03-14-1311
辛酉元以卽位赦天下遣僉院弗蘭奚來頒詔.

#高麗史34卷-世家34-忠宣王2-03-15-1311
壬戌以趙璉爲僉議評理; 蔡禑爲密直使; 權漢功權準知密直司事; 朴侶李思雅崔誠之同知密直司事; 金之兼金怡爲密直副使; 金士元爲平壤尹.

#高麗史34卷-世家34-忠宣王2-03-16-1311
六月癸卯元以復中統至元?法遣使頒詔.

#高麗史34卷-世家34-忠宣王2-03-17-1311
秋七月辛未朔以權漢功爲密直使; 李公甫知密直事; 方于宣爲平壤尹兼安定道存撫使.

#高麗史34卷-世家34-忠宣王2-03-18-1311
乙亥以資贍副使韓坦私造銀幣命政丞柳淸臣等杖之.

#高麗史34卷-世家34-忠宣王2-03-19-1311
丙戌式目錄事李桂英自王所來王有旨云: “郞將徐敖誘良家子女來托豪勢之家不進謁王所又聞母喪不奔飮酒食肉故執送之其置鎭邊所永不?用. 諸道刷卷別監所申慶尙道提察使姜瑗全羅道提察使李仲丘楊廣道提察使金?江陵道安集使韓仲熙別監崔子安鄭子溫及守令九十六人橫*?{斂}於民而私用之罪宜痛斷然係赦前所犯只徵其物盡行罷職.”

#高麗史34卷-世家34-忠宣王2-03-20-1311
閏月丁巳王命選童女絶美者四人以來.

#高麗史34卷-世家34-忠宣王2-03-21-1311
八月庚午王以?林福州京山府爲食邑遣郞將仇?督其賦稅.

#高麗史34卷-世家34-忠宣王2-03-22-1311
癸巳元皇太后遣鎖魯花來賜?五千八百錠賞寫經.

#高麗史34卷-世家34-忠宣王2-03-23-1311
九月戊申?林君金琿卒.

#高麗史34卷-世家34-忠宣王2-03-24-1311
壬子元遣宦者院使李信來以護興天寺也晉王以是寺爲願刹故奏遣之.

#高麗史34卷-世家34-忠宣王2-03-25-1311
己巳平陽君印侯死.

#高麗史34卷-世家34-忠宣王2-03-26-1311
冬十月戊子遣僉議評理趙璉于瀋陽推刷人物.

#高麗史34卷-世家34-忠宣王2-03-27-1311
十一月庚子命修忠敬王實錄.

#高麗史34卷-世家34-忠宣王2-03-28-1311
辛亥停八關會.

#高麗史34卷-世家34-忠宣王2-03-29-1311
壬子贊成事權溥等齎藏經如元.

#高麗史34卷-世家34-忠宣王2-03-30-1311
己未太白晝見經天.

#高麗史34卷-世家34-忠宣王2-03-31-1311
乙丑順正君璹奉御香還自元.

#高麗史34卷-世家34-忠宣王2-03-32-1311
十二月丁卯朔僉議贊成事致仕權?卒.

#高麗史34卷-世家34-忠宣王2-03-33-1311
庚午元以改元皇慶遣使頒詔.

#高麗史34卷-世家34-忠宣王2-03-34-1311
遣贊成事洪詵如元賀正.

#高麗史34卷-世家34-忠宣王2-03-35-1311
癸酉淑妃如興天寺飯僧.

#高麗史34卷-世家34-忠宣王2-03-36-1311
癸巳以李之?爲禮安君; 金文衍爲彦陽君; 金士元知密直司事; 蔡洪哲爲密直副使; 元善之爲左副代言.

#高麗史34卷-世家34-忠宣王2-04-01-1312
○(壬子)四年春正月丁酉朔王在元帝與太后詔王歸國王不欲行使朴景亮言於用事大臣曰: “今方農月請待秋成.” 制可.

#高麗史34卷-世家34-忠宣王2-04-02-1312
以王命集僧徒於延慶宮轉藏經卒歲爲期.

#高麗史34卷-世家34-忠宣王2-04-03-1312
丙辰王命發楊廣西海丁夫一千赴延慶宮役.

#高麗史34卷-世家34-忠宣王2-04-04-1312
二月丁卯遣三司使蔡禑如元賀聖節.

#高麗史34卷-世家34-忠宣王2-04-05-1312
三月戊申淑妃出遊朴淵.

#高麗史34卷-世家34-忠宣王2-04-06-1312
丁巳以洪奎爲僉議政丞益城君知益城府事; 薛永任爲贊成事廣州牧使.

#高麗史34卷-世家34-忠宣王2-04-07-1312
夏四月戊子陽川君許嵩卒.

#高麗史34卷-世家34-忠宣王2-04-08-1312
五月壬寅王遣大護軍致仕鄭晟送還歷代實錄.

#高麗史34卷-世家34-忠宣王2-04-09-1312
甲寅以旱禁酒.

#高麗史34卷-世家34-忠宣王2-04-10-1312
六月乙丑朔日食.

#高麗史34卷-世家34-忠宣王2-04-11-1312
戊辰元降制令高麗毋置行省初洪重喜訴于中書欲立行省王以祖宗臣服之功奏之故帝有是命.

#高麗史34卷-世家34-忠宣王2-04-12-1312
壬辰以金恂爲上洛君; 金子興爲?林君; 權漢功爲僉議評理.

#高麗史34卷-世家34-忠宣王2-04-13-1312
崔誠之同知密直司事大司憲.

#高麗史34卷-世家34-忠宣王2-04-14-1312
秋七月乙未朔齊安大君淑卒.

#高麗史34卷-世家34-忠宣王2-04-15-1312
庚子王命?淑妃第於三峴.

#高麗史34卷-世家34-忠宣王2-04-16-1312
八月甲戌命書金字藏經于旻天寺追福母后.

#高麗史34卷-世家34-忠宣王2-04-17-1312
僉議政丞致仕李混卒.

#高麗史34卷-世家34-忠宣王2-04-18-1312
甲申分遣刷卷別監于諸道.

#高麗史34卷-世家34-忠宣王2-04-19-1312
自四月不雨至于是月.

#高麗史34卷-世家34-忠宣王2-04-20-1312
九月甲辰元召還寧王以王命贈銀五十斤苧布五十匹.

#高麗史34卷-世家34-忠宣王2-04-21-1312
癸丑遣贊成事洪詵如元謝不置行省.

#高麗史34卷-世家34-忠宣王2-04-22-1312
辛酉毁古壽寧宮御座地?長數步.

#高麗史34卷-世家34-忠宣王2-04-23-1312
壬戌以王誕日放輕繫.

#高麗史34卷-世家34-忠宣王2-04-24-1312
冬十月丁亥遣右常侍曹?如元獻?人.

#高麗史34卷-世家34-忠宣王2-04-25-1312
十一月丙午始寧君康瑥坐奪人奴婢免爲庶人.

#高麗史34卷-世家34-忠宣王2-04-26-1312
甲寅以洪詵爲麟城君; 張瑄檢校評理行*平讓{平壤}尹.

#高麗史34卷-世家34-忠宣王2-04-27-1312
乙卯元遣都魯不花來頒赦.

#高麗史34卷-世家34-忠宣王2-04-28-1312
己未遣中郞將權碩如元獻皮貨.

#高麗史34卷-世家34-忠宣王2-04-29-1312
十二月癸亥遣知密直司事朴侶如元賀正.

#高麗史34卷-世家34-忠宣王2-05-01-1313
○(癸丑)五年春正月辛卯朔王在元.

#高麗史34卷-世家34-忠宣王2-05-02-1313
己未徵楊廣全羅西海三道丁夫五百赴延慶宮役始鑄佛像于旻天寺.

#高麗史34卷-世家34-忠宣王2-05-03-1313
二月乙丑僉議贊成事致仕薛景成卒.

#高麗史34卷-世家34-忠宣王2-05-04-1313
庚午遣密直副使蔡洪哲如元賀聖節.

#高麗史34卷-世家34-忠宣王2-05-05-1313
甲戌停燃燈會.

#高麗史34卷-世家34-忠宣王2-05-06-1313
下僧曉可于巡軍獄可自言見性以妖術衒惑士女. 嘗持蜜水米屑示人曰: “此甘露舍利皆吾身所出也.” 人莫知其詐至有飮且藏者. 又嘗得一窟可容身者積薪其上而登之謂其徒曰: “吾欲茶毗後七日當化爲法身.” 遂?薪烟焰四起. 可自薪中投入窟食?栗至期撥灰而出. 憲司覺其詐案問可吐實.

#高麗史34卷-世家34-忠宣王2-05-07-1313
丙子元杖流金深李思溫于臨?.

#高麗史34卷-世家34-忠宣王2-05-08-1313
三月丁酉以崔有?爲大寧君; 柳淸臣爲僉議政丞; 吳祁爲密直使; 李宏爲左代言; 僧用宣爲壽福君.

#高麗史34卷-世家34-忠宣王2-05-09-1313
丁未有星彗于東井.

#高麗史34卷-世家34-忠宣王2-05-10-1313
辛亥以權溥爲永嘉君; 趙簡安于器?爲密直副使.

#高麗史34卷-世家34-忠宣王2-05-11-1313
甲寅以長子江陵大君燾見于帝請傳位帝乃策燾爲王. 是時朝廷欲王歸國王無以爲辭乃遜其位. 又以姪延安君暠爲世子王嘗封瀋王. 故時稱瀋王忠肅王元年帝命王留京師王?萬卷堂于燕邸招致大儒閻復姚燧趙孟?虞集等與之從遊以考究自娛時有鮮卑僧上言: “帝師八思巴製蒙古字以利國家乞令天下立祠比孔子.” 有詔公卿耆老會議國公楊安普力主其議王謂安普曰: “師製字有功於國祀之自應古典. 何必比之孔氏. 孔氏百王之師. 其得通祀以德不以功. 後世恐有異論.” 言雖不納聞者?之. 科擧之設王嘗以姚燧之言白于帝許之及李孟爲平章事奏行焉其原盖自王發也. 右丞相禿魯罷帝以王爲相王固辭曰: “臣小國藩宣之寄猶懼不任乞付於子陛下許之?朝廷之上相哉. 安敢貪榮冒處以累陛下之明. 敢以死請.” 帝笑曰: “固知渠善避權也.”

#高麗史34卷-世家34-忠宣王2-05-12-1313
三年三月辛亥王奏于帝傳瀋王位于世子暠自稱*大尉王{太尉王}.

#高麗史34卷-世家34-忠宣王2-05-13-1313
六年三月請于帝降御香南遊江浙至寶?山而還. 權漢功李齊賢等從之命從臣記所歷山川勝景爲行錄一卷.

#高麗史34卷-世家34-忠宣王2-05-14-1313
七年四月復請於帝降香江南盖知時事將變冀以避患也.

#高麗史34卷-世家34-忠宣王2-05-15-1313
六月王行至金山寺帝遣使急召令騎士擁逼以行侍從臣僚皆奔竄.

#高麗史34卷-世家34-忠宣王2-05-16-1313
九月王還至大都帝命中書省護送本國安置. 王遲留顧望不卽發.

#高麗史34卷-世家34-忠宣王2-05-17-1313
十月帝下王于刑部旣而祝髮置之石佛寺.

#高麗史34卷-世家34-忠宣王2-05-18-1313
十二月戊申帝流王于吐蕃撒思吉之地.

#高麗史34卷-世家34-忠宣王2-05-19-1313
十年八月泰定皇帝卽位大赦天下召還.

#高麗史34卷-世家34-忠宣王2-05-20-1313
十二年五月辛酉王薨于燕邸. 在位五年壽五十一. 性好賢嫉惡聰明强記凡事一經耳目終身不忘每引儒士商確前古興亡君臣得失??不倦. 尤喜大宋故事嘗使僚佐讀東都事略聽至王旦李沆富韓范歐陽司馬諸名臣傳必擧手加額以致景慕至丁謂蔡京章惇等奸臣傳未嘗不切齒憤?. 十一月葬于德陵忠惠王五年元賜謚忠宣恭愍王六年加宣孝.

#高麗史34卷-世家34-忠宣王2-05-21-1313
史臣贊曰: “忠宣爲世子入侍元朝與姚燧趙孟?諸公遊*閒或與聞朝政其議論有足觀者. 及其卽位避上國之制改易官名謹侯度也正田賦立?法知所本也. 第以人君之位庶民所仰萬機所萃不可一日而曠也. 王旣受命復位*?{諂}事婦寺淹留燕京至于五年國人困苦供饋從臣久勞思歸至謀相陷元亦厭之再詔歸國. 無以爲辭乃遜位于子燾又以姪暠爲世子父子兄弟卒?猜嫌其禍至于數世而未?貽謀之不臧如此吐蕃之竄非不幸也.”

#高麗史34卷-世家34-忠肅王1-00-00-0000
忠肅王一.

#高麗史34卷-世家34-忠肅王1-00-01-0000
忠肅王諱燾小字宜孝蒙古諱阿刺訥?失里忠宣王第二子母曰蒙古女也速眞. 忠烈王二十年甲午七月乙卯生年五歲封江陵軍承宣使長封江陵大君從忠宣王入元. 五年三月甲寅忠宣奏請傳位帝乃策曰: “咨爾高麗王世子燾國繇勳戚世立藩維. 乃父釋位以圖安肆爾承家而弘慶. 爰稽隆典載錫休章可特授金紫光祿大夫征東行中書省左丞相上柱國高麗國王尙堅忠孝之心永底人民之祐.”

#高麗史34卷-世家34-忠肅王1-00-02-0000
夏四月己卯元以立后遣使頒詔.

#高麗史34卷-世家34-忠肅王1-00-03-0000
壬午以旱禱雨于康安殿.

#高麗史34卷-世家34-忠肅王1-00-04-0000
丙戌王侍上王及公主發燕京上王遜位欲留朝廷不聽故不得己而遂行傳車百四十兩馬稱是. 帝遣丞相納刺忽宦者遙授平章李伯帖木兒等三十六人皇太后遣?薛丹納憐等十八人中書省遣直省舍人脫脫帖木兒等十六人徽政院遣也先不花等三人中政院遣宦者察罕帖木兒等三人宣政院遣八哈思和尙等十六人護送.

#高麗史34卷-世家34-忠肅王1-00-05-0000
五月辛卯禱雨于圓丘.

#高麗史34卷-世家34-忠肅王1-00-06-0000
丙申郞將沈淑公妻與所私者毒殺其夫憲府鞫而杖之. 又嘗與其壻金進通生子曰湜時人謂之沈金.

#高麗史34卷-世家34-忠肅王1-00-07-0000
丙午王下敎曰: “孤賴皇帝之洪福荷父王之至恩已於三月二十四日受傳國印又於其月二十八日受宣命訖. 載惟上之事父下之長民任大責重夙夜憂懼罔知攸濟. 其令諸道朔膳先獻父王文武官僚賀謝辭見?於父王先行.”

#高麗史34卷-世家34-忠肅王1-00-08-0000
丙辰上王遣彦陽君金文衍如元留世子暠爲禿魯花.

#高麗史34卷-世家34-忠肅王1-00-09-0000
六月甲戌上王及王次西普通寺百官出迎. 是日二王宿是寺上王召故大護軍鄭子羽妻幸之崔仲卿女也.

#高麗史34卷-世家34-忠肅王1-00-10-0000
丙子入京都張樂雜戱七館十二徒東西學諸生獻歌謠上王命止之以待公主二王遂入泥峴延德宮.

#高麗史34卷-世家34-忠肅王1-00-11-0000
戊寅二王率百官出宣義門迎公主入京都.

#高麗史34卷-世家34-忠肅王1-00-12-0000
己卯宰樞上壽于延慶宮公主上王坐北向南王坐西向東護行諸官人皆與焉.

#高麗史34卷-世家34-忠肅王1-00-13-0000
癸未上王如妙蓮寺謁齊國公主眞遂幸旻天寺會百官宣帝策王之詔.

#高麗史34卷-世家34-忠肅王1-00-14-0000
甲申王謁景靈殿卽位於延慶宮.

#高麗史34卷-世家34-忠肅王1-00-15-0000
秋七月辛卯上王謁高陵慶陵.

#高麗史34卷-世家34-忠肅王1-00-16-0000
戊申三司使趙瑞卒.

#高麗史34卷-世家34-忠肅王1-00-17-0000
八月戊午朔親設消?道場于外帝釋院以禳天變.

#高麗史34卷-世家34-忠肅王1-00-18-0000
甲子上王不豫.

#高麗史34卷-世家34-忠肅王1-00-19-0000
戊辰遣大護軍金漢貞如元請入朝帝不許.

#高麗史34卷-世家34-忠肅王1-00-20-0000
壬午王納益城君洪奎女.

#高麗史34卷-世家34-忠肅王1-00-21-0000
九月戊子朔賜安震等及第.

#高麗史34卷-世家34-忠肅王1-00-22-0000
乙未上王飯僧五百于旻天寺二日.

#高麗史34卷-世家34-忠肅王1-00-23-0000
丁酉以延慶宮爲上王宮延德宮爲公主宮玄德宮爲王宮. 罷明熙宮以其土田臧獲屬料物庫.

#高麗史34卷-世家34-忠肅王1-00-24-0000
乙巳幸王輪乾聖二寺丙午又幸賢聖寺.

#高麗史34卷-世家34-忠肅王1-00-25-0000
戊申遣上護軍朴從龍如元謝襲位表曰: “襲父之爵非分所堪在帝之心惟命是降寵光罔極兢感實深. 臣性不啓明事未通曉端遇風雲之會幸自攀龍遂分*?{茅}土之封許令幹蠱?左丞相之巍秩兼東行省之重權. 此盖陛下允義方釋位之安弘小臣承家之慶. 欲觀肯?委任于蕃臣敢不亮?有邦無?生成之德. 奮庸熙載益輸報郊之誠.”

#高麗史34卷-世家34-忠肅王1-00-26-0000
己酉上王幸旻天寺庚戌又幸演福寺癸丑又幸龍泉寺甲寅又幸安國寺.

#高麗史34卷-世家34-忠肅王1-00-27-0000
以金用爲元尹; 閔宗儒鄭之衍崔毗一?僉議贊成事仍令致仕; 鄭?僉議評理致仕; 金倫檢校僉議評理.

#高麗史34卷-世家34-忠肅王1-00-28-0000
丙辰宰樞以上王誕辰獻手?于公主.

#高麗史34卷-世家34-忠肅王1-00-29-0000
冬十月甲子上王自安國寺遂幸奉國寺.

#高麗史34卷-世家34-忠肅王1-00-30-0000
乙丑王朝于上王五日一朝.

#高麗史34卷-世家34-忠肅王1-00-31-0000
丙子上王飯僧二千燃燈二千于延慶宮五日. 施佛銀甁一百手擎香爐使伶官奏樂邀禪僧?坦敎僧孝楨說法各施白金一斤餘僧二千施白金二十斤. 上王嘗願飯百八萬僧點百八萬燈. 至是日飯二千僧點二千燈五日可滿僧一萬燈一萬期以畢願. 謂之萬僧會其費不可勝紀.

#高麗史34卷-世家34-忠肅王1-00-32-0000
辛巳幸妙通寺.

#高麗史34卷-世家34-忠肅王1-00-33-0000
丙戌上王如妙蓮妙覺二寺.

#高麗史34卷-世家34-忠肅王1-00-34-0000
十一月戊子以王師丁午爲國統; 國一大禪師混丘爲王師.

#高麗史34卷-世家34-忠肅王1-00-35-0000
戊戌上王幸蔡洪哲?檀園施白金三十斤.

#高麗史34卷-世家34-忠肅王1-00-36-0000
庚子設八關會王御儀鳳樓. 上王與丁午混丘在樓西; 公主與王淑妃在樓東觀樂. 翌日大會權貴僕從入廣庭相?投石及於樓上. 侍臣紅?鉤或有中落者上王命衛士捕數人皆杖之.

#高麗史34卷-世家34-忠肅王1-00-37-0000
戊申上王飯僧點燈于延慶宮五日浮屠之數布施之費比前有加.

#高麗史34卷-世家34-忠肅王1-00-38-0000
十二月丙辰朔遣使如元賀正.

#高麗史34卷-世家34-忠肅王1-00-39-0000
上王幸神孝寺.

#高麗史34卷-世家34-忠肅王1-00-40-0000
丁巳王訪僧混丘于廣明寺翼日又訪丁午于妙蓮寺.

#高麗史34卷-世家34-忠肅王1-00-41-0000
庚午上王飯僧二千點燈二千于延慶宮二日召松廣寺僧萬恒赴會及還賜所御?*요子遣之.

#高麗史34卷-世家34-忠肅王1-00-42-0000
壬申上王飯僧點燈于延慶宮又與萬恒同輦幸演福寺點燈凡八日. 萬恒設酌王?甚自歌.

#高麗史34卷-世家34-忠肅王1-00-43-0000
己卯冊洪氏爲德妃. 以崔瑞爲宣誠守節匡輔功臣鐵原君; 洪詵爲江寧君; 吳潛爲僉議評理商議會議都監事; 崔誠之爲密直司使; 權準知密直司事; 尹宣佐爲司憲執義.

#高麗史34卷-世家34-忠肅王1-00-44-0000
改延德宮爲永安宮.

#高麗史34卷-世家34-忠肅王1-00-45-0000
甲申王朝于上王宴群臣于延慶宮.

#高麗史34卷-世家34-忠肅王1-01-01-1314
○(甲寅)元年春正月庚寅王訪僧萬恒于銀字院.

#高麗史34卷-世家34-忠肅王1-01-02-1314
辛卯轉般若經于延慶宮七日爲皇太后祈福.

#高麗史34卷-世家34-忠肅王1-01-03-1314
癸巳上王謁慶高二陵.

#高麗史34卷-世家34-忠肅王1-01-04-1314
上王下右獻納李?右思補禹?左思補尹?于巡軍明日釋之. 時僧俗多有濫受職者*?{諫}官不肯署告身故也.

#高麗史34卷-世家34-忠肅王1-01-05-1314
上王命宰樞及耆老議??禮計定田民等事.

#高麗史34卷-世家34-忠肅王1-01-06-1314
乙未上王謁景靈殿還御康安殿視殿宇傾?歎曰: “父王於三十餘年宴樂之際若新此殿庶無寡人今日之憂.” 遂停燃燈會促令改營.

#高麗史34卷-世家34-忠肅王1-01-07-1314
戊戌以洪奎爲南陽府院君; 金之兼爲忠勤翊戴功臣樂安君; 李瑚判三司事; 吳潛爲三司使; 白?正爲僉議評理?商議會議都監事; 李宏爲右常侍; 姜邦彦爲左常侍; 閔?爲寶文閣提學.

#高麗史34卷-世家34-忠肅王1-01-08-1314
庚子上王以元朝三代封贈制告寢園.

#高麗史34卷-世家34-忠肅王1-01-09-1314
上王如演福寺點二千燈.

#高麗史34卷-世家34-忠肅王1-01-10-1314
曹溪宗僧景麟景聰俱有寵於上王出入禁?授大禪師諫官不署告身上王怒召右獻納李朝隱思補禹?尹??讓. *?{諫}官猶不署又召朝隱等出御別殿南門歷問其由欲杖之?廷辨慷慨王悟怒稍解. 然以朝隱主僧批流祖忽島旣而召還削職左遷??等以鄭權爲右獻納李?爲右思補崔?爲左思補.

#高麗史34卷-世家34-忠肅王1-01-11-1314
癸卯上王飯僧二千于延慶宮五日.

#高麗史34卷-世家34-忠肅王1-01-12-1314
甲辰上王自記其德十餘條密下式目令上箋陳賀箋曰: “功高德厚惟休無疆情動言形永歌不足. 恭惟能哲而惠知幾其神. 妙齡入侍於天居幾歲別承於宸?誅姦靖亂誓存如礪以不忘盡??謀信在?金而彌篤. 因被帝心之珍重便令宗國以輯寧. 于時見其寢園與夫靈殿歷歲年也?遠爲風雨之漂搖准前基?以經營各立五室邀我祖先而妥侑克備多儀至於?豆尊?亦皆改舊帳?傘盖無所不新. 詣九?以奏陳遂成其志授三主之封贈兼及厥妃奉承恩詔以來歸開讀神宮而?祀. 非但孝誠之尤切又令時弊以欲?. 頃者廉恥不行貪殘斯作舊所貢於內府皆擅入於私門管當時經費者孔艱貸他家息錢而猶乏. 苟不持男而易粟卽皆祝髮以投山. 是以節日正旦進獻之資朝宰使臣贈遺之?敢以徵發出自差抽內焉文武庶官外則貧窮百姓*?{斂}以布銀之物及諸熊虎之皮. 然或半落於內姦又將北上而中廢. 思艱圖易利用厚生. 以謂粒米乃儉歲之有備設倉爲名?稅是古人之通行*?{斂}民無弊. 蘇醒已遍於庶類蓄積何止於三年. 放鷹犬而絶遊?禁先王之不可禁菲飮食而輟音樂行古聖之所難行. 博愛之謂仁克勤而又儉?諸郡之朔膳無一日之宴遊. 凡曰含靈擧欣有喜. 顧惟本國元自肇基弘揚佛法以維持馴致邦家之帖泰今承遺範益發至心絲毫不費於下民錢穀特傾於內分飯僧玉饌盛如雲委以??照佛蘭燈列似星分而燦爛. 數期百萬八萬誠遍三千大千. 蔚然龍象之騈?殷若鼓鍾之禪講. 因祝皇齡之永久兼祈懿?之遐長. 豈唯二聖之康寧亦是三韓之慶賴. 猶夙興而夜寐欲國富以民安招退老之?臣?僉謀於宰輔興利除苛而要令綏撫輕?薄賦而酌定差科出勢田而爲公田還逃戶以充貢戶. 頌聲載路和氣格天而臣等幸遇盛時獲瞻勝事其爲慶?曷可敷宣?” 盖上王欲以聞于上國也.

#高麗史34卷-世家34-忠肅王1-01-13-1314
乙巳命政丞致仕閔漬贊成事權溥略撰太祖以來實錄.

#高麗史34卷-世家34-忠肅王1-01-14-1314
丙午元以行科擧遣使頒詔.

#高麗史34卷-世家34-忠肅王1-01-15-1314
敎曰: “化民成俗必由學校. 邇來成均館不勤敎誨諸生皆棄其業. 至於朔望之奠二丁之祭辭以他故而不與焉有乖先王之典. 其令祭酒每行奠謁務崇修潔諸生不與者徵白金一斤以充養賢庫.”

#高麗史34卷-世家34-忠肅王1-01-16-1314
丁未上王如元道入延慶宮萬僧會以白金百三十斤施僧萬恒王餞于金郊驛奉觴而進上王流涕以國事屬王及宰樞.

#高麗史34卷-世家34-忠肅王1-01-17-1314
甲寅王以江陵道存撫使置司溟州去塞甚遠敎移登州以鎭北方.

#高麗史34卷-世家34-忠肅王1-01-18-1314
二月乙卯朔遣上護軍姜邦彦如元賀節日.

#高麗史34卷-世家34-忠肅王1-01-19-1314
丁巳元皇太后遣學士李家奴賜酒于上王及公主丁卯公主宴李家奴.

#高麗史34卷-世家34-忠肅王1-01-20-1314
以知密直事蔡洪哲爲五道巡訪計定使內府令韓仲熙爲副使民部議郞崔得枰爲判官量田制賦凡便民事宜將式目都監所啓條?酌量損益其諸道提察使及守令有罪者無論輕重直行科斷.

#高麗史34卷-世家34-忠肅王1-01-21-1314
己巳公主幸妙蓮寺點燈.

#高麗史34卷-世家34-忠肅王1-01-22-1314
庚午元改元延祐遣別里哥帖木兒來頒詔.

#高麗史34卷-世家34-忠肅王1-01-23-1314
三月辛卯公主幸王輪寺點燈甲午又以考晉王忌幸興天寺.

#高麗史34卷-世家34-忠肅王1-01-24-1314
壬寅宰樞享公主及王于永安宮丁未行省又享于永安宮.

#高麗史34卷-世家34-忠肅王1-01-25-1314
己酉慮囚.

#高麗史34卷-世家34-忠肅王1-01-26-1314
癸丑幸內願堂次板上詩命尹碩僧戒松及大小文臣生徒釋子和進.

#高麗史34卷-世家34-忠肅王1-01-27-1314
閏月乙卯親醮九曜堂.

#高麗史34卷-世家34-忠肅王1-01-28-1314
丙寅王命義成德泉倉設賞花宴將以慰公主公主先出坐殿. 王怒有司緩告因不出宰樞入赴終宴.

#高麗史34卷-世家34-忠肅王1-01-29-1314
庚午王施白金十斤于禪源寺以資世子鑑冥福.

#高麗史34卷-世家34-忠肅王1-01-30-1314
壬申幸妙通寺.

#高麗史34卷-世家34-忠肅王1-01-31-1314
上王命前選部議郞尹莘傑司憲執義尹宣佐前典校令白元恒侍王講通鑑以辛?爲選部直郞安珪爲散郞委以銓注. 又諭王專斷國政兼崇佛法戒諸倉庫吏毋以幼主之命耗費財用.

#高麗史34卷-世家34-忠肅王1-01-32-1314
己卯以趙雲卿爲密直副使.

#高麗史34卷-世家34-忠肅王1-01-33-1314
癸未地震.

#高麗史34卷-世家34-忠肅王1-01-34-1314
元中書省移牒科擧程式.

#高麗史34卷-世家34-忠肅王1-01-35-1314
夏四月丁亥宰樞宴公主及王于延慶宮己丑義成德泉倉又宴于延慶宮皆承上王鈞旨以慰公主.

#高麗史34卷-世家34-忠肅王1-01-36-1314
庚寅遣上護軍李光逢如元賀改元.

#高麗史34卷-世家34-忠肅王1-01-37-1314
辛卯移御禮安君李之?第.

#高麗史34卷-世家34-忠肅王1-01-38-1314
癸巳僉議贊成事致仕吳?卒.

#高麗史34卷-世家34-忠肅王1-01-39-1314
庚戌公主宴王及群臣于延慶宮王不出.

#高麗史34卷-世家34-忠肅王1-01-40-1314
是月元皇后崩.

#高麗史34卷-世家34-忠肅王1-01-41-1314
五月甲寅朔王如永安宮陳慰公主.

#高麗史34卷-世家34-忠肅王1-01-42-1314
甲子公主宴于旻天都監.

#高麗史34卷-世家34-忠肅王1-01-43-1314
甲戌公主及王以齊國大長公主忌日如妙蓮寺行香.

#高麗史34卷-世家34-忠肅王1-01-44-1314
己卯宰樞享公主及王于延慶宮.

#高麗史34卷-世家34-忠肅王1-01-45-1314
六月庚寅贊成事權溥商議會議都監事李?三司使權漢功評理趙簡知密直安于器等會成均館考閱新購書籍且試經學. 初成均提擧司遣博士柳衍學諭兪迪于江南購書籍未達而船敗衍等赤身登岸. 判典校寺事洪?以太子府?軍在南京遺衍寶?一百五十錠使購得經籍一萬八百卷而還.

#高麗史34卷-世家34-忠肅王1-01-46-1314
彦陽君金文衍卒.

#高麗史34卷-世家34-忠肅王1-01-47-1314
辛卯遣三司使權漢功如元陳慰兼賀始行科擧.

#高麗史34卷-世家34-忠肅王1-01-48-1314
秋七月癸丑朔公主飯僧于永安宮.

#高麗史34卷-世家34-忠肅王1-01-49-1314
甲寅元皇太后遣使賜公主酒果帝賜王書籍四千三百七十一冊共計一萬七千卷皆宋秘閣所藏因洪?之奏也.

#高麗史34卷-世家34-忠肅王1-01-50-1314
辛巳以蔡洪哲知密直司事; 金怡同知密直司事.

#高麗史34卷-世家34-忠肅王1-01-51-1314
八月甲申王詣淑妃宮宴以妃悼文衍之死故慰之也.

#高麗史34卷-世家34-忠肅王1-01-52-1314
丙申命藝文提學尹宣佐試世子府侍學周永等二十一人.

#高麗史34卷-世家34-忠肅王1-01-53-1314
九月己未幸王輪寺.

#高麗史34卷-世家34-忠肅王1-01-54-1314
己巳遣護軍尹碩如元賀上王誕日.

#高麗史34卷-世家34-忠肅王1-01-55-1314
癸酉幸賢聖寺.

#高麗史34卷-世家34-忠肅王1-01-56-1314
冬十月丙戌幸福靈寺.

#高麗史34卷-世家34-忠肅王1-01-57-1314
十二月己丑太白晝見.

#高麗史34卷-世家34-忠肅王1-01-58-1314
己酉以許有全爲駕洛君; 禹山節爲?山君; 王安爲定陽君; 崔難守爲興海君; 尹莘傑爲右副代言.

#高麗史34卷-世家34-忠肅王1-02-01-1315
○(乙卯)二年春正月戊午元遣使來詔定貴賤服色.

#高麗史34卷-世家34-忠肅王1-02-02-1315
辛酉賜朴仁幹等及第遣仁幹等三人應擧于元.

#高麗史34卷-世家34-忠肅王1-02-03-1315
丁卯王子禎生.

#高麗史34卷-世家34-忠肅王1-02-04-1315
二月壬午遣密直副使趙雲鄕如元賀節日.

#高麗史34卷-世家34-忠肅王1-02-05-1315
癸巳燃燈王如奉恩寺.

#高麗史34卷-世家34-忠肅王1-02-06-1315
癸卯公主幸王輪寺.

#高麗史34卷-世家34-忠肅王1-02-07-1315
丙午遣郞將權碩獻童女于上王.

#高麗史34卷-世家34-忠肅王1-02-08-1315
三月庚午元以加上皇太后尊號詔天下.

#高麗史34卷-世家34-忠肅王1-02-09-1315
甲戌慮囚.

#高麗史34卷-世家34-忠肅王1-02-10-1315
夏四月戊寅朔日食.

#高麗史34卷-世家34-忠肅王1-02-11-1315
丙戌親醮九曜堂.

#高麗史34卷-世家34-忠肅王1-02-12-1315
辛卯幸妙通寺.

#高麗史34卷-世家34-忠肅王1-02-13-1315
甲午幸福靈寺.

#高麗史34卷-世家34-忠肅王1-02-14-1315
辛丑重房饗公主及王于延慶宮.

#高麗史34卷-世家34-忠肅王1-02-15-1315
五月壬子宰樞饗公主于延慶宮.

#高麗史34卷-世家34-忠肅王1-02-16-1315
丁巳禱雨.

#高麗史34卷-世家34-忠肅王1-02-17-1315
癸亥元加上皇太后尊號遣使來頒詔.

#高麗史34卷-世家34-忠肅王1-02-18-1315
戊辰公主及王如妙蓮寺.

#高麗史34卷-世家34-忠肅王1-02-19-1315
己巳飯僧二千于延慶宮五日.

#高麗史34卷-世家34-忠肅王1-02-20-1315
六月丁丑王如奉恩寺.

#高麗史34卷-世家34-忠肅王1-02-21-1315
癸卯慮囚.

#高麗史34卷-世家34-忠肅王1-02-22-1315
秋七月乙卯遣三司使權漢功如元賀加上皇太后尊號.

#高麗史34卷-世家34-忠肅王1-02-23-1315
己未公主及王以忠烈王忌辰如妙蓮寺行香.

#高麗史34卷-世家34-忠肅王1-02-24-1315
九月公主如元.

#高麗史34卷-世家34-忠肅王1-02-25-1315
冬十月戊寅世子暠謁公主于通州.

#高麗史34卷-世家34-忠肅王1-02-26-1315
十一月壬子公主在元不豫十二月甲午薨.

#高麗史34卷-世家34-忠肅王1-03-01-1316
○(丙辰)三年春二月丙子公主之喪至自元百官玄冠*索{素}服迎于郊殯永安宮.

#高麗史34卷-世家34-忠肅王1-03-02-1316
庚寅葬公主.

#高麗史34卷-世家34-忠肅王1-03-03-1316
王如元以上王請婚于帝帝許之.

#高麗史34卷-世家34-忠肅王1-03-04-1316
三月乙巳禁酒.

#高麗史34卷-世家34-忠肅王1-03-05-1316
辛亥上王奏于帝傳瀋王位于世子暠自稱*大尉王{太尉王}.

#高麗史34卷-世家34-忠肅王1-03-06-1316
戊午罷密直副使兼大司憲安于器檢校僉議評理以元尹趙延壽代之.

#高麗史34卷-世家34-忠肅王1-03-07-1316
丁卯上王傳旨命式目都監遣使五道禁?勢之徒縱暴州郡時王入朝慮無賴輩侵擾人民也.

#高麗史34卷-世家34-忠肅王1-03-08-1316
夏四月丁亥以王弟?爲丹陽府院大君; 塤爲延德府院大君; 煦爲?林府院大君; 閔漬爲驪興君; 朴全之爲延興君; 金子興爲義興君; 金子延爲義城君; 李?金士元商議會議都監事; 崔元茂檢校評理; 趙延壽爲藝文館提學; 洪戎爲三司使; 趙雲卿知密直司事; 閔?同知密直司事; 元忠爲密直副使; 李齊賢爲進賢館提學.

#高麗史34卷-世家34-忠肅王1-03-09-1316
五月戊午以旱禱雨.

#高麗史34卷-世家34-忠肅王1-03-10-1316
丁卯再雩.

#高麗史34卷-世家34-忠肅王1-03-11-1316
己巳聚巫禱雨.

#高麗史34卷-世家34-忠肅王1-03-12-1316
六月甲戌雨翼日大雨.

#高麗史34卷-世家34-忠肅王1-03-13-1316
戊子王謁帝于上都.

#高麗史34卷-世家34-忠肅王1-03-14-1316
壬辰南陽府院君洪奎卒.

#高麗史34卷-世家34-忠肅王1-03-15-1316
秋七月辛丑朔三司使蔡禑卒.

#高麗史34卷-世家34-忠肅王1-03-16-1316
戊申王娶營王女亦憐眞八刺公主.

#高麗史34卷-世家34-忠肅王1-03-17-1316
戊午懿妃薨于元.

#高麗史34卷-世家34-忠肅王1-03-18-1316
八月癸酉懿妃之喪至自元庚寅葬懿妃.

#高麗史34卷-世家34-忠肅王1-03-19-1316
九月庚申慮囚.

#高麗史34卷-世家34-忠肅王1-03-20-1316
冬十月丁酉王與公主至自元.

#高麗史34卷-世家34-忠肅王1-03-21-1316
十一月丙寅遣政丞柳淸臣如元賀正.

#高麗史34卷-世家34-忠肅王1-03-22-1316
十二月丁酉西北方震雷.

#高麗史34卷-世家34-忠肅王1-04-01-1317
○(丁巳)四年春正月戊午王以營王之請親選童女.

#高麗史34卷-世家34-忠肅王1-04-02-1317
丁卯王微行幸妓萬年歡家厚賜銀幣.

#高麗史34卷-世家34-忠肅王1-04-03-1317
閏月庚午王及公主移御定安君第.

#高麗史34卷-世家34-忠肅王1-04-04-1317
壬申元流魏王阿木哥于耽羅尋移大靑島.

#高麗史34卷-世家34-忠肅王1-04-05-1317
庚辰元以立皇太子遣使來頒詔.

#高麗史34卷-世家34-忠肅王1-04-06-1317
乙酉魏王館庭?日照霜潤光彩?班. 有人白王曰: “魏王館庭中光彩皆成牧丹諸花卉狀豈天降祥以表聖德.” 王甚喜厚賞其人乃命?工圖其狀. 先是彌勒寺僧獻異草以爲靈芝王重秘之令文士賦詩. 有一人獻詩: “安得仙人培養術更和甘露種庭心.” 盖譏之也.

#高麗史34卷-世家34-忠肅王1-04-07-1317
丙戌淑妃邀宴公主贈遺侍女銀帛有差.

#高麗史34卷-世家34-忠肅王1-04-08-1317
二月戊戌朔王?于西海道.

#高麗史34卷-世家34-忠肅王1-04-09-1317
甲辰遣密直洪?如元賀節日.

#高麗史34卷-世家34-忠肅王1-04-10-1317
己酉承安君李之?卒.

#高麗史34卷-世家34-忠肅王1-04-11-1317
壬子王?于峯城辛酉又獵于漢陽三司使洪戎密直使趙延壽元忠大司憲趙雲卿萬戶張宣曹碩權準代言許富及獵騎三百餘人從之時方農作民甚怨咨.

#高麗史34卷-世家34-忠肅王1-04-12-1317
三月戊寅親醮于康安殿.

#高麗史34卷-世家34-忠肅王1-04-13-1317
癸未元遣使來閱軍器所弓弩都監及江華軍器.

#高麗史34卷-世家34-忠肅王1-04-14-1317
壬辰慮囚.

#高麗史34卷-世家34-忠肅王1-04-15-1317
甲午遣前上護軍李堅幹如元獻童女.

#高麗史34卷-世家34-忠肅王1-04-16-1317
乙未光山君金*도卒.

#高麗史34卷-世家34-忠肅王1-04-17-1317
夏四月庚子檢校僉議政丞閔漬撰進本朝編年綱目.

#高麗史34卷-世家34-忠肅王1-04-18-1317
丁巳貶前代言尹碩于金海府.

#高麗史34卷-世家34-忠肅王1-04-19-1317
六月癸卯遣僉議評理金怡如元賀立皇太子.

#高麗史34卷-世家34-忠肅王1-04-20-1317
癸亥遣上護軍鄭允興聘于營王.

#高麗史34卷-世家34-忠肅王1-04-21-1317
秋九月庚午賜洪義孫等及第.

#高麗史34卷-世家34-忠肅王1-04-22-1317
丁丑移御順天寺未幾又移于護軍劉奕第.

#高麗史34卷-世家34-忠肅王1-04-23-1317
己卯遣選部典書李齊賢如元賀上王誕日.

#高麗史34卷-世家34-忠肅王1-04-24-1317
冬十月丁未親設靈寶道場于康安殿.

#高麗史34卷-世家34-忠肅王1-04-25-1317
癸亥夜王與洪戎元忠微行出獵.

#高麗史34卷-世家34-忠肅王1-04-26-1317
十一月辛卯贊成事權漢功還自元. 帝冊王爲開府儀同三司駙馬高麗國王.

#高麗史34卷-世家34-忠肅王1-04-27-1317
十二月癸巳遣吉昌君權準如元賀正.

#高麗史34卷-世家34-忠肅王1-04-28-1317
戊戌遣藝文檢閱安震應擧于元.

#高麗史34卷-世家34-忠肅王1-04-29-1317
甲寅王?于溫泉.

#高麗史34卷-世家34-忠肅王1-05-01-1318
○(戊午)五年春正月丙寅王及公主宴于延慶宮還宮王於馬上記姚安道所賦玄宗打毬圖詩: “金殿千門白晝開三郞沈醉打毬回九齡已老韓休死明日應無諫*?來!” 沈吟久之. 翌日夜贊成事崔誠之享王. 王召權漢功尹莘傑等賦詩?甚又久吟打毬圖詩.

#高麗史34卷-世家34-忠肅王1-05-02-1318
己巳遣大提學崔誠之如元賀千秋節.

#高麗史34卷-世家34-忠肅王1-05-03-1318
癸酉命僉議贊成事金士元以溫泉所獲禽薦于*大廟.

#高麗史34卷-世家34-忠肅王1-05-04-1318
丙字召崔元茂尹莘傑白元恒等賦詩唱和?賜紅?元茂王之阿?也嘗在鄕病王遣醫療之. 其見重如此故亦與焉.

#高麗史34卷-世家34-忠肅王1-05-05-1318
戊寅王與公主移御定安君第.

#高麗史34卷-世家34-忠肅王1-05-06-1318
二月乙未還御康安殿.

#高麗史34卷-世家34-忠肅王1-05-07-1318
己亥地震.

#高麗史34卷-世家34-忠肅王1-05-08-1318
辛丑遣泰安君李公甫如元賀聖節.

#高麗史34卷-世家34-忠肅王1-05-09-1318
僉議府令國人避王嫌名.

#高麗史34卷-世家34-忠肅王1-05-10-1318
戊申移御定安君第.

#高麗史34卷-世家34-忠肅王1-05-11-1318
濟州民使用金成嘯聚兇徒以叛逐星主王子. 星主王子奔告戊午遣檢校評理宋英安撫未至賊黨自斬渠魁二人來降. 乃以英爲牧使.

#高麗史34卷-世家34-忠肅王1-05-12-1318
戊辰王?于興天寺之野.

#高麗史34卷-世家34-忠肅王1-05-13-1318
庚辰以旱大醮于康安殿王曰: “明日必雨.” 果驗.

#高麗史34卷-世家34-忠肅王1-05-14-1318
辛巳慮囚.

#高麗史34卷-世家34-忠肅王1-05-15-1318
夏四月戊申王以上王鈞旨囚大護軍張公允濟州副使張允和于巡軍尋流公允于紫燕島允和于靈興島. 盖耽羅賊起由二人貪暴也.

#高麗史34卷-世家34-忠肅王1-05-16-1318
己未聚巫禱雨.

#高麗史34卷-世家34-忠肅王1-05-17-1318
庚申罷州郡事審官民甚悅之. 未幾權豪復自爲之害甚於前.

#高麗史34卷-世家34-忠肅王1-05-18-1318
禱雨于佛寺.

#高麗史34卷-世家34-忠肅王1-05-19-1318
五月辛酉朔遣上護軍裴廷芝爲耽羅存撫使.

#高麗史34卷-世家34-忠肅王1-05-20-1318
遣司憲執義金千鎰于慶尙全羅忠淸道持平張元組于西北面問民疾苦敎曰: “民惟邦本本固邦寧. 比因多苦民不土着州郡凋弊. 存撫提察守令不以爲念. 今遣憲臣金千鎰等問民疾苦嚴行黜陟如使臣徇私廢公亦不敢宥.” 千鎰懷私誣妄無所*?{糾}擧王杖于內庭罷之. 元組亦才劣未有摘發獨擧宰相金怡橫*?{斂}皮幣. 上王聞之以怡時方扈從流元組于引月島.

#高麗史34卷-世家34-忠肅王1-05-21-1318
雩.

#高麗史34卷-世家34-忠肅王1-05-22-1318
戊辰再禱雨于佛寺.

#高麗史34卷-世家34-忠肅王1-05-23-1318
癸酉禁酒.

#高麗史34卷-世家34-忠肅王1-05-24-1318
乙亥雨.

#高麗史34卷-世家34-忠肅王1-05-25-1318
丙子置除弊事目所.

#高麗史34卷-世家34-忠肅王1-05-26-1318
乙酉移御永安宮.

#高麗史34卷-世家34-忠肅王1-05-27-1318
六月庚戌中贊致仕宋?卒.

#高麗史34卷-世家34-忠肅王1-05-28-1318
丁巳以尹莘傑知密直司事宋英同知密直司事. 以藝文檢閱安震中制科擢爲藝文應敎摠部直郞.

#高麗史34卷-世家34-忠肅王1-05-29-1318
戊午改除弊事目所爲?理辨違都監尋罷之.

#高麗史34卷-世家34-忠肅王1-05-30-1318
是月濟州賊悉平.

#高麗史34卷-世家34-忠肅王1-05-31-1318
秋七月辛酉元遣吏部尙書卜顔必?赤賣驢來責問慰接魏王及耽羅叛狀.

#高麗史34卷-世家34-忠肅王1-05-32-1318
乙亥遣大護軍孫起如元獻細苧布.

#高麗史34卷-世家34-忠肅王1-05-33-1318
己卯幸延慶宮三百人訴于駕前請復辨違都監從之.

#高麗史34卷-世家34-忠肅王1-05-34-1318
丙戌江寧君洪侁卒.

#高麗史34卷-世家34-忠肅王1-05-35-1318
九月乙丑王?于慶天寺之野.

#高麗史34卷-世家34-忠肅王1-05-36-1318
冬十月壬寅親設靈寶道場于內願堂.

#高麗史34卷-世家34-忠肅王1-05-37-1318
十一月戊辰元遣使賜王衣.

#高麗史34卷-世家34-忠肅王1-05-38-1318
乙亥復罷辨違都監.

#高麗史34卷-世家34-忠肅王1-05-39-1318
甲申王?于臨江.

#高麗史34卷-世家34-忠肅王1-05-40-1318
十二月己丑遣大司憲閔?如元賀正.

#高麗史34卷-世家34-忠肅王1-05-41-1318
辛卯以*유爲元尹; 珣爲正尹; 熙爲監門衛護軍.

#高麗史34卷-世家34-忠肅王1-05-42-1318
戊申營王偏妃來王出迎遂?于西郊.

#高麗史34卷-世家34-忠肅王1-06-01-1319
○(己未)六年春正月壬戌僉議贊成事金士元卒.

#高麗史34卷-世家34-忠肅王1-06-02-1319
庚午營王偏妃宴王及公主于延慶宮.

#高麗史34卷-世家34-忠肅王1-06-03-1319
二月丁亥朔日食.

#高麗史34卷-世家34-忠肅王1-06-04-1319
壬辰王與公主移御于康安殿燃燈.

#高麗史34卷-世家34-忠肅王1-06-05-1319
丙申遣贊成事權漢功如元賀聖節.

#高麗史34卷-世家34-忠肅王1-06-06-1319
戊戌以李?爲僉議贊成事; 朴侶爲評理; 元忠爲密直司使; 趙延壽趙雲卿知密直司事; 尹莘傑閔?李光逢同知密直司事.

#高麗史34卷-世家34-忠肅王1-06-07-1319
庚子燃燈王如奉恩寺.

#高麗史34卷-世家34-忠肅王1-06-08-1319
癸卯王及公主移御延慶宮.

#高麗史34卷-世家34-忠肅王1-06-09-1319
甲辰王?于楊廣道.

#高麗史34卷-世家34-忠肅王1-06-10-1319
夏四月庚寅王餞營王偏妃于金郊.

#高麗史34卷-世家34-忠肅王1-06-11-1319
丙申親醮三界于康安殿.

#高麗史34卷-世家34-忠肅王1-06-12-1319
己亥貞信府主王氏卒.

#高麗史34卷-世家34-忠肅王1-06-13-1319
六月丁亥遣大護軍鄭允興如元獻?.

#高麗史34卷-世家34-忠肅王1-06-14-1319
秋八月癸巳元遣使送寶?一百錠宴王.

#高麗史34卷-世家34-忠肅王1-06-15-1319
乙未王獵于龍泉寺之野.

#高麗史34卷-世家34-忠肅王1-06-16-1319
丁未幸壽康宮遂?于鐵原至孤石亭留詩一絶.

#高麗史34卷-世家34-忠肅王1-06-17-1319
壬子王?于德水縣王怒海靑及內廐馬之斃命焚城隍神祠.

#高麗史34卷-世家34-忠肅王1-06-18-1319
閏月己巳評理致仕吳良遇卒.

#高麗史34卷-世家34-忠肅王1-06-19-1319
九月癸未夜王微行遇人行路杖之幾死.

#高麗史34卷-世家34-忠肅王1-06-20-1319
丁亥覆收州縣事審官人民土田民二千三百六十戶奴婢一百三十七口田一萬九千七百九十八結賜田一千二百二十七結位田三百十五結.

#高麗史34卷-世家34-忠肅王1-06-21-1319
戊子王以公主不豫數移御寺觀及私第.

#高麗史34卷-世家34-忠肅王1-06-22-1319
癸巳保安君申珩卒.

#高麗史34卷-世家34-忠肅王1-06-23-1319
丁未公主薨殯于延慶宮.

#高麗史34卷-世家34-忠肅王1-06-24-1319
移御內願堂自是屢移寺院.

#高麗史34卷-世家34-忠肅王1-06-25-1319
遣元尹任子松如元告喪郞將李麟起告訃于營王.

#高麗史34卷-世家34-忠肅王1-06-26-1319
辛亥口傳李敞爲堂後官口傳授職自此始.

#高麗史34卷-世家34-忠肅王1-06-27-1319
冬十月己未僉議贊成事致仕崔毗一卒.

#高麗史34卷-世家34-忠肅王1-06-28-1319
壬戌移御沙峴宮.

#高麗史34卷-世家34-忠肅王1-06-29-1319
戊寅放輕繫.

#高麗史34卷-世家34-忠肅王1-06-30-1319
十一月丁亥營王遣使來弔公主喪.

#高麗史34卷-世家34-忠肅王1-06-31-1319
乙未停八關會.

#高麗史34卷-世家34-忠肅王1-06-32-1319
戊戌移御永安宮.

#高麗史34卷-世家34-忠肅王1-06-33-1319
十二月癸丑元以授冊皇太子遣徽政院使失烈門來頒詔.

#高麗史34卷-世家34-忠肅王1-06-34-1319
己未元皇太后遣中使於侁不花來弔公主喪.

#高麗史34卷-世家34-忠肅王1-06-35-1319
丙子元遣使賜王海靑.

世家卷第三十四.


#高麗史35卷-世家35-00-00-00-0000
世家卷第三十五. 高麗史三十五.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史35卷-世家35-忠肅王2-00-00-0000
忠肅王二.

#高麗史35卷-世家35-忠肅王2-07-01-1320
○(庚申)七年春正月辛巳朔元來告日當食停賀正禮百官素服以待不食. 癸未乃行賀禮.

#高麗史35卷-世家35-忠肅王2-07-02-1320
辛卯遣摠部典書尹碩如元賀千秋節.

#高麗史35卷-世家35-忠肅王2-07-03-1320
丁未遣吉昌君權準如元賀聖節.

#高麗史35卷-世家35-忠肅王2-07-04-1320
二月庚申葬靖和公主.

#高麗史35卷-世家35-忠肅王2-07-05-1320
甲子停燃燈.

#高麗史35卷-世家35-忠肅王2-07-06-1320
丙寅郞將玉純自元來報帝崩皇太子卽位是爲英宗. 百官會哭于紫門.

#高麗史35卷-世家35-忠肅王2-07-07-1320
戊辰遣檢校評理秦良弼如元陳慰.

#高麗史35卷-世家35-忠肅王2-07-08-1320
甲戌王微行獵于郊.

#高麗史35卷-世家35-忠肅王2-07-09-1320
戊寅移御上洛君金恂第.

#高麗史35卷-世家35-忠肅王2-07-10-1320
三月甲申上王承皇太后懿旨命刷宦者伯顔禿古思等六人所奪土田臧獲歸其本主.

#高麗史35卷-世家35-忠肅王2-07-11-1320
庚寅遣評理金怡如元賀登極.

#高麗史35卷-世家35-忠肅王2-07-12-1320
夏四月辛亥雩.

#高麗史35卷-世家35-忠肅王2-07-13-1320
乙卯雨.

#高麗史35卷-世家35-忠肅王2-07-14-1320
丁巳以權溥爲僉議政丞; 金利用爲贊成事; 趙雲卿李光逢爲評理.

#高麗史35卷-世家35-忠肅王2-07-15-1320
戊午元帝以卽位詔天下遣禮部郞中忽刺出來頒詔.

#高麗史35卷-世家35-忠肅王2-07-16-1320
庚申宴元使王醉杖密直副使尹莘傑.

#高麗史35卷-世家35-忠肅王2-07-17-1320
甲子宴元使王作詩侍臣和進. 連夜宴飮耽樂無度賜妓纏頭無?由是府庫虛竭.

#高麗史35卷-世家35-忠肅王2-07-18-1320
五月己卯王潛與左右打毬於禪興寺前.

#高麗史35卷-世家35-忠肅王2-07-19-1320
癸未幸旻天寺命密直使元忠打毬觀之.

#高麗史35卷-世家35-忠肅王2-07-20-1320
六月己巳遣丹陽大君?如元賀登極.

#高麗史35卷-世家35-忠肅王2-07-21-1320
辛未遣大護軍尹吉甫如元獻?.

#高麗史35卷-世家35-忠肅王2-07-22-1320
壬申夜幸蓮花寺諸司供膳不備翼日又獵.

#高麗史35卷-世家35-忠肅王2-07-23-1320
甲戌慮囚.

#高麗史35卷-世家35-忠肅王2-07-24-1320
秋七月以蔡洪哲爲重大匡平康君; 崔誠之判民部; 金怡趙延壽?爲贊成事; 元忠爲評理; 金元祥爲三司使; 尹莘傑柳墩?爲密直使; 尹奕張瑄檢校評理; 李齊賢知密直司事; 鄭允興爲密直副使; 曹?爲選部典書.

#高麗史35卷-世家35-忠肅王2-07-25-1320
癸巳元以尊皇太后爲太皇太后詔天下遣別里哥不花來頒詔.

#高麗史35卷-世家35-忠肅王2-07-26-1320
丙午遣贊成金怡如元問上王起居.

#高麗史35卷-世家35-忠肅王2-07-27-1320
八月庚戌帝遣使來求童女五十三火者二十三.

#高麗史35卷-世家35-忠肅王2-07-28-1320
癸丑移御于德妃宮.

#高麗史35卷-世家35-忠肅王2-07-29-1320
明順妃卒.

#高麗史35卷-世家35-忠肅王2-07-30-1320
癸酉夜王微行?于近郊.

#高麗史35卷-世家35-忠肅王2-07-31-1320
九月戊寅塑文宣王像王出銀甁三十以助其費宰樞皆出幣助之.

#高麗史35卷-世家35-忠肅王2-07-32-1320
癸未賜崔龍甲等及第. 李齊賢朴孝修所取也王嘉孝修淸白賜銀甁五十米百石令辦學士宴.

#高麗史35卷-世家35-忠肅王2-07-33-1320
丁亥幸平州溫井戊戌夜還宮. 百官迎謁中門判官趙文瑾喝于駕前馬驚王怒命執之百官皆走自後微行見人則輒令歐之.

#高麗史35卷-世家35-忠肅王2-07-34-1320
庚子慮囚.

#高麗史35卷-世家35-忠肅王2-07-35-1320
癸卯遼陽人來獻鷹犬馬.

#高麗史35卷-世家35-忠肅王2-07-36-1320
冬十月丁巳遣丹陽府注簿安軸長興庫使崔瀣司憲*?{糾}正李衍宗應擧于元.

#高麗史35卷-世家35-忠肅王2-07-37-1320
十一月丁丑以金利用都僉議政丞; 吳潛爲贊成事; 尹碩爲密直副使.

#高麗史35卷-世家35-忠肅王2-07-38-1320
癸未遣吉昌君權準如元賀正.

#高麗史35卷-世家35-忠肅王2-07-39-1320
壬辰遣大護軍鄭績如元獻童女.

#高麗史35卷-世家35-忠肅王2-07-40-1320
甲辰遣尹碩郭惟堅問上王起居.

#高麗史35卷-世家35-忠肅王2-07-41-1320
葬貞信府主.

#高麗史35卷-世家35-忠肅王2-07-42-1320
十二月戊申帝以學佛經爲名流上王于吐蕃撒思結之地. 去京師萬五千里. 隨從宰相崔誠之等皆逃匿不見唯直寶文閣朴仁幹前大護軍張元祉等從至流所.

#高麗史35卷-世家35-忠肅王2-07-43-1320
遣政丞金利用如元進方物.

#高麗史35卷-世家35-忠肅王2-07-44-1320
庚戌遣張沆尹莘系獻盤纏于上王.

#高麗史35卷-世家35-忠肅王2-07-45-1320
壬子以韓渥爲選部典書; 全英甫爲密直副使.

#高麗史35卷-世家35-忠肅王2-07-46-1320
乙卯百官上書中書省訟上王之寃.

#高麗史35卷-世家35-忠肅王2-07-47-1320
戊午王大集僧徒于旻天寺爲上王祈禱.

#高麗史35卷-世家35-忠肅王2-07-48-1320
乙丑慮囚.

#高麗史35卷-世家35-忠肅王2-07-49-1320
戊辰以許富爲選部典書; 李宜風爲摠部典書; 安珪爲代言.

#高麗史35卷-世家35-忠肅王2-07-50-1320
辛未復置政房以代言安珪掌銓注右常侍林仲沇議郞曹光漢應敎韓宗愈等?之.

#高麗史35卷-世家35-忠肅王2-07-51-1320
癸酉寧王送羊一百頭.

#高麗史35卷-世家35-忠肅王2-08-01-1321
○(辛酉)八年春正月庚辰元以改元至治遣使頒詔.

#高麗史35卷-世家35-忠肅王2-08-02-1321
壬午遣內書舍人安鈞索盤纏于慶尙道.

#高麗史35卷-世家35-忠肅王2-08-03-1321
癸未遣永陽君李瑚如元賀聖節.

#高麗史35卷-世家35-忠肅王2-08-04-1321
乙酉遣陽城君李?獻童女.

#高麗史35卷-世家35-忠肅王2-08-05-1321
己亥護軍李仁吉還自元詔王入朝.

#高麗史35卷-世家35-忠肅王2-08-06-1321
辛丑元以加上太皇太后尊號詔天下遣使頒詔.

#高麗史35卷-世家35-忠肅王2-08-07-1321
甲辰以金利用守僉議政丞; 金恂判三司事; 吳潛朴虛中僉議贊成事; 趙璉金台鉉爲評理; 金元祥爲政堂文學; 朴侶趙延壽爲三司使; 白元恒爲密直使; 秦良弼韓渥知密直司事; 尹碩李伯謙同知密直司事; 全英甫柳有奇任瑞爲密直副使.

#高麗史35卷-世家35-忠肅王2-08-08-1321
二月丙寅金利用致仕復以柳淸臣代之.

#高麗史35卷-世家35-忠肅王2-08-09-1321
丁卯王出?.

#高麗史35卷-世家35-忠肅王2-08-10-1321
三月甲戌朔復置察理辨違都監.

#高麗史35卷-世家35-忠肅王2-08-11-1321
遣丹陽大君?如元賀改元冊太后.

#高麗史35卷-世家35-忠肅王2-08-12-1321
庚子親醮于康安殿.

#高麗史35卷-世家35-忠肅王2-08-13-1321
夏四月乙巳王?于南郊.

#高麗史35卷-世家35-忠肅王2-08-14-1321
辛亥再雩.

#高麗史35卷-世家35-忠肅王2-08-15-1321
癸丑隕霜.

#高麗史35卷-世家35-忠肅王2-08-16-1321
癸亥杖右思補李?左思補王伯于闕下流于島.

#高麗史35卷-世家35-忠肅王2-08-17-1321
郞將金呂突入白王曰: “人打吾妻願王治罪.” 王曰: “以汝室家之故敢告我耶?” 流呂及妻于島.

#高麗史35卷-世家35-忠肅王2-08-18-1321
丁卯王如元四更出自陽善門百官不及拜辭柳淸臣吳潛元忠韓渥尹碩柳有奇安珪等從之.

#高麗史35卷-世家35-忠肅王2-08-19-1321
壬申令三司使金恂密直使白元恒密直副使尹碩全英甫大護軍李仁吉及監察?部官杖權漢功蔡洪哲流于遠島. 先是上王之留元也國家政事倉庫出納一委親近雖有過擧然倉庫盈羨人心畏服. 自西幸以後宦官左右謀改忠宣之政放逐舊臣倉庫俱竭. 英甫弟僧山枳及吳佛老等付伯顔禿古思蜂起扇亂.

#高麗史35卷-世家35-忠肅王2-08-20-1321
五月丁丑百官詣靑雲寺奉懿妃眞移安妙蓮寺.

#高麗史35卷-世家35-忠肅王2-08-21-1321
庚辰雨雹大如李梅.

#高麗史35卷-世家35-忠肅王2-08-22-1321
癸巳禱雨于圓丘.

#高麗史35卷-世家35-忠肅王2-08-23-1321
甲午前益城君洪?奉?來求藏經紙.

#高麗史35卷-世家35-忠肅王2-08-24-1321
丁酉太白晝見犯日.

#高麗史35卷-世家35-忠肅王2-08-25-1321
辛丑雨.

#高麗史35卷-世家35-忠肅王2-08-26-1321
同知密直司事李伯謙卒.

#高麗史35卷-世家35-忠肅王2-08-27-1321
遣密直任瑞如元獻?.

#高麗史35卷-世家35-忠肅王2-08-28-1321
六月癸卯朔日食旣.

#高麗史35卷-世家35-忠肅王2-08-29-1321
庚戌設星變祈禳法席於內殿.

#高麗史35卷-世家35-忠肅王2-08-30-1321
壬子鷹揚軍上護軍元?甲卒.

#高麗史35卷-世家35-忠肅王2-08-31-1321
戊午禱雨.

#高麗史35卷-世家35-忠肅王2-08-32-1321
甲子雨.

#高麗史35卷-世家35-忠肅王2-08-33-1321
丁卯慮囚.

#高麗史35卷-世家35-忠肅王2-08-34-1321
辛未王遣上護軍孫起宥二罪以下.

#高麗史35卷-世家35-忠肅王2-08-35-1321
秋七月上王至西蕃獨知里寄書崔有?權溥許有全趙簡等云: “予以命數之奇罹玆憂患. 孑爾一身跋涉萬五千里向于吐蕃辱我社稷多矣. 寢不安枕食不知味. 想諸國老亦勞心焦思*미增惶愧. 國王年少無知向之憚我群小輩必幸我如此肆其奸巧焉知不*閒我父子乎. 幸諸國老同心?力敷奏于帝?予速還.” 於是有全與閔漬等如元請王還國爲瀋王之黨所沮竟不能達而還.

#高麗史35卷-世家35-忠肅王2-08-36-1321
八月丁未太白晝見五日.

#高麗史35卷-世家35-忠肅王2-08-37-1321
丁巳大護軍孫琦齎金銀苧布如元獻王.

#高麗史35卷-世家35-忠肅王2-08-38-1321
壬戌判三司事金恂卒.

#高麗史35卷-世家35-忠肅王2-08-39-1321
九月辛巳檢校僉議政丞李?卒.

#高麗史35卷-世家35-忠肅王2-08-40-1321
戊子密陽君朴義卒.

#高麗史35卷-世家35-忠肅王2-08-41-1321
冬十月己亥遣李彦?如元賀正.

#高麗史35卷-世家35-忠肅王2-08-42-1321
庚戌以崔有?爲大寧君; 金台鉉判三司事; 吳潛朴虛中趙璉僉議贊成事; 趙延壽金元祥爲三司使; 白元恒韓渥僉議評理; 秦良弼知密直司事; 全英甫知密直司事兼大司憲; 任子松李宜風同知密直司事; 朴孝修李彦忠林仲沇爲密直副使; 閔漬裴挺守僉議政丞致仕; 許有全朴全之尹珤李瑚閔宗儒守僉議贊成事致仕; 權謙安文凱爲右左代言; 崔之甫慶斯萬爲右左副代言.

#高麗史35卷-世家35-忠肅王2-08-43-1321
乙丑奉安靖和公主眞于順天寺.

#高麗史35卷-世家35-忠肅王2-08-44-1321
十一月壬午元以加上尊號遣使頒詔.

#高麗史35卷-世家35-忠肅王2-08-45-1321
上王寄書崔有?權溥裴挺李?許有全金*거趙簡等曰: “予以十月六日到吐蕃撒思結. 似聞帝許予還國. 其言若實公等無以爲念不然與柳淸臣吳潛議以高王之於聖武元王之於世皇率先歸附佐運樹功先考忠烈王得尙公主予於帝室亦有微勞之意表請于帝奏記丞相?予無久於此.”

#高麗史35卷-世家35-忠肅王2-08-46-1321
十二月癸卯元以冊立皇后詔天下.

#高麗史35卷-世家35-忠肅王2-08-47-1321
丁未白元恒朴孝修等會妙覺寺上書中書省乞還上王.

#高麗史35卷-世家35-忠肅王2-08-48-1321
乙卯慮囚.

#高麗史35卷-世家35-忠肅王2-09-01-1322
○(壬戌)九年春正月王在元代言慶斯萬等托王命請大寧君崔有?以下群僚爲書請王復位還國. 書成付瀋王者多乃置書妙覺寺使巡軍任松守之斯萬等竊取其書付金之鏡趙石堅直呈中書省. 後瀋王*傅{傳}寫其本付河中仁平以示宰執.

#高麗史35卷-世家35-忠肅王2-09-02-1322
癸酉帝遣使賜瀋王母安妃手?.

#高麗史35卷-世家35-忠肅王2-09-03-1322
戊寅遣密直使任瑞大護軍金資如元賀聖節.

#高麗史35卷-世家35-忠肅王2-09-04-1322
二月壬戌知密直司事林仲沇如元賀冊后行至婆娑府達魯花赤不給驛馬不得入而還.

#高麗史35卷-世家35-忠肅王2-09-05-1322
三月癸酉慮囚.

#高麗史35卷-世家35-忠肅王2-09-06-1322
辛巳元以王不奉行帝?遣翰林待制沙的等來訊.

#高麗史35卷-世家35-忠肅王2-09-07-1322
夏四月丙午沙的執員外郞阿都刺及式目都監錄事李允緘別駕徐允公以歸.

#高麗史35卷-世家35-忠肅王2-09-08-1322
五月己丑遣前僉議評理金怡如元獻盤纏于上王.

#高麗史35卷-世家35-忠肅王2-09-09-1322
甲午密直副使裴廷芝卒.

#高麗史35卷-世家35-忠肅王2-09-10-1322
閏月庚子僉議贊成事致仕宋英卒.

#高麗史35卷-世家35-忠肅王2-09-11-1322
己酉遣密直副使柳有奇如元獻?.

#高麗史35卷-世家35-忠肅王2-09-12-1322
秋七月丙申朔帝遣蔡河中賜安妃滿殿香且求織紋苧布.

#高麗史35卷-世家35-忠肅王2-09-13-1322
八月辛巳僉議贊成事趙璉卒.

#高麗史35卷-世家35-忠肅王2-09-14-1322
丙戌前贊成事權漢功等欲請立瀋王暠會百官慈雲寺上書中書省己丑漢功等復會慈雲寺署呈省書未半天忽大雨雹.

#高麗史35卷-世家35-忠肅王2-09-15-1322
九月乙未朔漢功等又招百官署名忽震電以雹大如李梅.

#高麗史35卷-世家35-忠肅王2-09-16-1322
乙卯蔡河中齎織紋苧布如元.

#高麗史35卷-世家35-忠肅王2-09-17-1322
壬戌慮囚.

#高麗史35卷-世家35-忠肅王2-09-18-1322
冬十一月甲午朔日食.

#高麗史35卷-世家35-忠肅王2-09-19-1322
丁酉遣僉議評理趙雲卿獻盤纏于上王.

#高麗史35卷-世家35-忠肅王2-09-20-1322
戊午慮囚.

#高麗史35卷-世家35-忠肅王2-09-21-1322
十二月丙寅以瀋王鈞旨遣上護軍楊起三司副使李謙如元賀正.

#高麗史35卷-世家35-忠肅王2-09-22-1322
戊寅摠部典書朴之貞如元弔太皇太后喪.

#高麗史35卷-世家35-忠肅王2-10-01-1323
○(癸亥)十年春正月王在元.

#高麗史35卷-世家35-忠肅王2-10-02-1323
柳淸臣吳潛上書都省請立省比內地不從.

#高麗史35卷-世家35-忠肅王2-10-03-1323
甲辰贊成朴虛中如元賀節日.

#高麗史35卷-世家35-忠肅王2-10-04-1323
濟州萬戶林淑擅自離任囚于行省宥復之任.

#高麗史35卷-世家35-忠肅王2-10-05-1323
戊申太白晝見經天.

#高麗史35卷-世家35-忠肅王2-10-06-1323
己酉濟州人爲匿名書揭于市云: “林淑甚貪?侵漁萬端民不堪苦今復之任吾輩奚罪?” 又?行省門曰: “左右司郞中烏赤受淑賄賂枉法免放省府若不推劾吾等千人當訴于上省.” 於是罷林淑以朴純仁代之.

#高麗史35卷-世家35-忠肅王2-10-07-1323
壬子驪興君閔漬駕洛君許有全興寧君金*거如元請召還上王崔誠之李齊賢在元獻書元郞中及丞相拜住請召還上王.

#高麗史35卷-世家35-忠肅王2-10-08-1323
二月戊子帝命量移上王于朶思麻之地.

#高麗史35卷-世家35-忠肅王2-10-09-1323
五月庚子大雨雹.

#高麗史35卷-世家35-忠肅王2-10-10-1323
禁酒.

#高麗史35卷-世家35-忠肅王2-10-11-1323
六月庚午?林君金子興卒.

#高麗史35卷-世家35-忠肅王2-10-12-1323
丁亥倭掠會原漕舡於群山島戊子又寇楸子等島擄老弱男女以去.

#高麗史35卷-世家35-忠肅王2-10-13-1323
秋七月庚子遣內府副令宋?于全羅道與倭戰斬百餘級.

#高麗史35卷-世家35-忠肅王2-10-14-1323
九月戊戌式目錄事沈文淑還自元言: “前月癸亥御史大夫鐵失弑帝于南坡.”

#高麗史35卷-世家35-忠肅王2-10-15-1323
丁巳元中書省差遣明和尙來言: “皇叔晉王卽帝位是爲泰定皇帝大赦天下召還上王.”

#高麗史35卷-世家35-忠肅王2-10-16-1323
冬十月丁卯前正尹蔡河中齎織紋苧布如元.

#高麗史35卷-世家35-忠肅王2-10-17-1323
戊辰帝召還魏王阿木哥.

#高麗史35卷-世家35-忠肅王2-10-18-1323
庚午遣檢校評理梁許如元賀聖節.

#高麗史35卷-世家35-忠肅王2-10-19-1323
甲戌帝以卽位遣直省舍人阿魯灰速古赤蠻子等來頒詔遣定安君琮內府令金承用賀登極.

#高麗史35卷-世家35-忠肅王2-10-20-1323
戊寅德妃宴魏王于永安宮.

#高麗史35卷-世家35-忠肅王2-10-21-1323
十二月辛酉元以改元泰定遣直省舍人交化的來頒詔.

#高麗史35卷-世家35-忠肅王2-10-22-1323
甲子遣萬戶曹?如元獻方物.

#高麗史35卷-世家35-忠肅王2-10-23-1323
安軸趙廉崔龍甲應擧于元.

#高麗史35卷-世家35-忠肅王2-10-24-1323
乙酉上王寄書宰樞曰: “寡人於十一月十日到大都十三日利見至尊. 猶念國王年少?比?人多行不義卿等懷祿無所匡救焉用彼相? 自今可小心輔國.”

#高麗史35卷-世家35-忠肅王2-11-01-1324
○(甲子)十一年春正月王在元.

#高麗史35卷-世家35-忠肅王2-11-02-1324
庚寅延慶宮門火.

#高麗史35卷-世家35-忠肅王2-11-03-1324
甲寅帝?王還國復賜國王印章.

#高麗史35卷-世家35-忠肅王2-11-04-1324
丙辰帝流?刺太子于我大靑島.

#高麗史35卷-世家35-忠肅王2-11-05-1324
二月丁卯大護軍張公允齎批目還自元. 琮爲大匡定安君; 察罕帖木兒爲大匡安山君; 琯爲成安君; 理爲富平君; 鑄義?爲正尹; 權漢功爲醴泉君; 崔有?守僉議政丞判選部事大寧府院君; 金深守僉議政丞判摠部事; 權準金怡僉議贊成事; 崔誠之尹莘傑爲三司使; 林仲沇爲推誠亮節功臣; 任子松爲直朝言亮翊贊功臣?僉議評理; 元忠僉議評理; 李齊賢爲密直司使; 朴仁幹爲盡誠秉義翊贊功臣知密直司事; 崔天藏爲推誠佐命保節功臣同知密直司事; 金千寶同知密直司事大司憲; 柳仁奇同知密直司事; 趙瓊元善之全彦爲密直副使; 宦者李信爲輸忠保節同德佐理功臣寧越府院君.

#高麗史35卷-世家35-忠肅王2-11-06-1324
丁丑吉昌君權準如元賀改元.

#高麗史35卷-世家35-忠肅王2-11-07-1324
以朴瑗爲右副代言.

#高麗史35卷-世家35-忠肅王2-11-08-1324
壬午以前三司使金元祥趙延壽貳於瀋王?下巡軍籍沒其家杖流于島.

#高麗史35卷-世家35-忠肅王2-11-09-1324
下延德大君塤于巡軍獄.

#高麗史35卷-世家35-忠肅王2-11-10-1324
三月戊戌以旱禱雨于演福寺.

#高麗史35卷-世家35-忠肅王2-11-11-1324
乙巳鶯溪里百餘家火丁未地藏坊里三百餘家火. 己酉槐洞里火無風自熾延?人物死者甚衆人謂之天火.

#高麗史35卷-世家35-忠肅王2-11-12-1324
辛亥王遣贊成事韓渥來*?{斂}盤纏布.

#高麗史35卷-世家35-忠肅王2-11-13-1324
乙卯上王械送伍尉方連宦者方元囚于巡軍上王之在吐蕃也連元兄弟苦其久從艱險欲弑之而逃還中夜火行幄事覺.

#高麗史35卷-世家35-忠肅王2-11-14-1324
夏四月戊辰雨雹雪人有凍死者.

#高麗史35卷-世家35-忠肅王2-11-15-1324
壬申以旱禁酒.

#高麗史35卷-世家35-忠肅王2-11-16-1324
丁丑雨.

#高麗史35卷-世家35-忠肅王2-11-17-1324
戊寅以金仁沇爲知申事; 慶斯萬李揆爲右左代言.

#高麗史35卷-世家35-忠肅王2-11-18-1324
壬午以李光逢爲三司使朴仁幹爲密直使張元祉爲推忠勁節功臣密直副使其爲暠署名於書者皆罷.

#高麗史35卷-世家35-忠肅王2-11-19-1324
辛未中書省差官脫脫帖木兒來鞫延德大君奸事.

#高麗史35卷-世家35-忠肅王2-11-20-1324
帝命赦金元祥趙延壽.

#高麗史35卷-世家35-忠肅王2-11-21-1324
五月己丑僉議贊成事致仕閔宗儒卒.

#高麗史35卷-世家35-忠肅王2-11-22-1324
壬辰脫脫帖木兒還政丞崔有?率百官軍民附書呈中書省曰: “小邦始自太祖聖武皇帝草創之際我忠憲王首先附屬歲修朝聘依本分出氣力至忠敬王躬親赴闕令王京去水就陸. 以至忠烈王老瀋王及今國王欽蒙累朝聖旨釐降公主世爲駙馬優承恩?海隅小民眠食無虞. 乃於至治元年四月國王赴闕朝見有本國奸臣等捏合虛辭冒告朝廷. 因此折?遷延未還. ?於今年正月內欽蒙聖恩復襲王爵依舊行事闔國臣民不勝??. 不期奸臣罔有悛心依前說?捏告致有省院臺差來官前來審問. 備知虛僞. 某等伏慮小邦?接日本極邊重地相離中原四千里久曠無主?有不測之變無所啓?利害非輕. 以此某等日夜爲懼未得寧心. 若蒙聞奏天聰將說?人等嚴加禁治回送本國毋令再行捏告令國王早還本國安撫百姓似望讒慝杜絶臣民獲安幸甚.”

#高麗史35卷-世家35-忠肅王2-11-23-1324
丙申以成均學諭沈宗叔爲合浦萬戶府錄事. 先是以式目中軍錄事爲之刀筆吏往往貪汚不法. 王知其然特命經術士代之.

#高麗史35卷-世家35-忠肅王2-11-24-1324
丁酉帝以冊皇后皇太子詔天下遣直省舍人禿魯不花來頒詔.

#高麗史35卷-世家35-忠肅王2-11-25-1324
丙午禱雨.

#高麗史35卷-世家35-忠肅王2-11-26-1324
是月以林仲沇僉議贊成事; 全英甫尹碩爲評理; 朴仁幹判密直司事; 崔天藏爲密直司事; 元善之同知密直司事; 金仁沇爲密直副使.

#高麗史35卷-世家35-忠肅王2-11-27-1324
六月戊午評理黃瑞如元賀冊皇后太子.

#高麗史35卷-世家35-忠肅王2-11-28-1324
辛巳慮囚.

#高麗史35卷-世家35-忠肅王2-11-29-1324
秋七月壬辰元遣闊闊出來求童女.

#高麗史35卷-世家35-忠肅王2-11-30-1324
癸丑倭舶飄風至靈光郡凡二百二十餘人. 具舟楫歸之.

#高麗史35卷-世家35-忠肅王2-11-31-1324
八月戊午王娶魏王阿木哥女金童公主.

#高麗史35卷-世家35-忠肅王2-11-32-1324
甲子上王傳旨曰: “判三司事朴虛中年已八十尙慕利祿被此交構韓渥元善之金仁沇又有所犯已令勿仕渥等略不疑懼公然視事殊無臣禮. 可自今一從前旨.”

#高麗史35卷-世家35-忠肅王2-11-33-1324
九月乙巳慮囚.

#高麗史35卷-世家35-忠肅王2-11-34-1324
庚申三司使尹莘傑如元賀聖節.

#高麗史35卷-世家35-忠肅王2-11-35-1324
冬十二月甲寅政丞崔有?如元賀正宰相會旻天寺上書中書省云: “前於延祐七年十二月*閒*大尉王{太尉王}欽蒙皇帝聖旨流去西土住坐在後至治元年四月內國王赴闕朝見因事未還. 其*閒在此有奸臣等會聚衆官員省會要具衆人文狀赴都告乞*大尉王{太尉王}回還. 恁等於文狀上各各書名?字者遂行粘連到數張白紙勒要衆官名字以此各員准信依從所說書名?字了. 當在後聽知前項奸臣等謀構却落寫做干?國王幷瀋王兩王語句文狀將衆人書名白紙粘連送與訖在都同黨人員處齎赴都幷問事官處呈下. 聽得如此今來思忖得前項奸臣等用謀不行吐露實情虛稱告乞*大尉王{太尉王}回還文狀?瞞衆人於數張白紙勒要訖名字衆官委實不知書寫是何詞. 因却有奸臣等依憑前狀到今胡亂告說未絶爲此今具文狀付賀正官崔政丞收管前去代告中書省伏乞詳狀施行.”

#高麗史35卷-世家35-忠肅王2-11-36-1324
壬申太白晝見.

#高麗史35卷-世家35-忠肅王2-11-37-1324
丙子慮囚.

#高麗史35卷-世家35-忠肅王2-12-01-1325
○(乙丑)十二年春正月王在元.

#高麗史35卷-世家35-忠肅王2-12-02-1325
辛亥僉議評理致仕鄭?卒.

#高麗史35卷-世家35-忠肅王2-12-03-1325
閏月丙辰宥二罪以下.

#高麗史35卷-世家35-忠肅王2-12-04-1325
庚申上王以朝廷寢立省之議遣人祭告高慶二陵.

#高麗史35卷-世家35-忠肅王2-12-05-1325
甲戌元遣直省舍人塔不?舍兒別赤伯顔帖木兒來頒赦.

#高麗史35卷-世家35-忠肅王2-12-06-1325
二月甲午燃燈王如奉恩寺.

#高麗史35卷-世家35-忠肅王2-12-07-1325
三月辛未慮囚.

#高麗史35卷-世家35-忠肅王2-12-08-1325
夏四月甲辰禱雨.

#高麗史35卷-世家35-忠肅王2-12-09-1325
五月辛酉王及公主至自元山棚結彩陳雜戱獻歌謠以迎.

#高麗史35卷-世家35-忠肅王2-12-10-1325
是日上王薨于燕邸.

#高麗史35卷-世家35-忠肅王2-12-11-1325
甲戌遣三司使尹莘傑萬戶姜融迎?宮于平壤.

#高麗史35卷-世家35-忠肅王2-12-12-1325
六月己卯朔加上先王先后尊號又加境內山川神號.

#高麗史35卷-世家35-忠肅王2-12-13-1325
壬寅三司右使趙延壽卒.

#高麗史35卷-世家35-忠肅王2-12-14-1325
秋七月己巳知密直事崔雲卒.

#高麗史35卷-世家35-忠肅王2-12-15-1325
癸酉?林府院君王煦密直副使李凌幹等奉上王?宮至自元百官玄冠素服郊迎殯于淑妃宮.

#高麗史35卷-世家35-忠肅王2-12-16-1325
甲戌延興君朴全之卒.

#高麗史35卷-世家35-忠肅王2-12-17-1325
八月壬辰王與公主幸漢陽張氈幕於富原龍山高阜望海處而御之.

#高麗史35卷-世家35-忠肅王2-12-18-1325
癸卯以公主彌月宥二罪以下.

#高麗史35卷-世家35-忠肅王2-12-19-1325
九月己酉以鷹坊內乘之讒杖中道提察使李衍宗於行宮.

#高麗史35卷-世家35-忠肅王2-12-20-1325
辛酉以僧祖衡爲王師.

#高麗史35卷-世家35-忠肅王2-12-21-1325
戊辰慮囚.

#高麗史35卷-世家35-忠肅王2-12-22-1325
冬十月戊子遣摠部典書李光時如元賀聖節.

#高麗史35卷-世家35-忠肅王2-12-23-1325
乙未敎曰: “孤承先業謬荷丕圖常思置器之難*미極臨淵之懼?者奉詔入朝時有負罪奸臣飾辭誣?謀傾寡人. 適新皇帝御極肅將天威掃淸內亂賞罰至公曲直自辨. 於是紀祖宗之功廓天地之度釐降公主命復侯藩?遇之幸顧不偉哉. 孤賴父王嚴訓得免悔尤式至今日皇天不弔奄爾?世萬機之繁無所咨?. ?近來官吏弄法寃枉甚衆以致乾文屢變時令不順慄慄危懼罔知攸濟. 推廣天子好生之德?追先考愛物之仁宜宣實惠以闡大和其二罪以下咸宥除之. 於?易俗移風庶啓維新之化仁民愛物旁推不忍之心. 一尊祖報本孝理所先太祖以來歷代君王加上尊號. 一國內名山大川載諸祀典者各加德號修葺祠宇圓丘籍田社稷寢園佛宇道觀修營以祭. 先代陵廟官禁樵牧毋令踐蹂箕子始封本國禮樂敎化自此而行宜令平壤府立祠以祭其祭文宣王十哲七十子本國文昌侯弘儒侯務致?潔. 一*大師右丞相東平王拜住於我父子臨危救難永安社稷恩莫重焉每歲貢獻之時幷?土物于其子孫. 一父王吐蕃之行侍從艱險者忠義殊等宜加異?. 一辛酉年以來隨從功臣奮義忘身夷險一節帶礪難忘. 別加褒?延及子孫其留在本國不顧利害一心輔佐者亦加旌賞其已身沒者追封爵號賞及子孫. 一孝子節婦旌表門閭勸勵風俗. 一前者奸臣謀構危言以動衆心能執君臣之義奮不顧身者實少而顧望疑遲中立觀變者一國皆是. 及乎孤之危急甚於累卵孰不靡然從於奸黨. 義當治罪以爲人臣之戒. 然迹其心盖不得已已皆寬宥不介于懷彼尙不曉自懷疑懼. 故玆原宥以定其志其忠節雖虧而有才幹者皆許?用. 一郡縣大小本有定制近來無功而升號者頗多. 其非先代所設皆仍舊號. 一守令分憂宣化當小心供職務安百姓. 近賞罰不明無有懲勸率皆貪汚廢職各道存撫提察考其殿最以聞. 一內外兩班鄕吏百姓冒受金印檢校職結銜避役甚爲淆濫. 司憲府各道存撫提察使?皆收職各從本役如有不從條令不納職牒者嚴行斷罪. 又冒受摠選部入仕上典幷僞造謝牒者不在此例. 一各領府隊正人等俸祿歲?勞役日深孤甚恤焉宜令重房體察完護. 甲戌年以來有戰功人及戰亡人子孫各加?用.”

#高麗史35卷-世家35-忠肅王2-12-24-1325
丁酉公主薨于龍山行宮.

#高麗史35卷-世家35-忠肅王2-12-25-1325
丙午遣右代言李揆如元告公主喪.

#高麗史35卷-世家35-忠肅王2-12-26-1325
十一月庚戌王至自漢陽.

#高麗史35卷-世家35-忠肅王2-12-27-1325
甲寅葬上王于德陵.

#高麗史35卷-世家35-忠肅王2-12-28-1325
乙卯公主之喪至自龍山.

#高麗史35卷-世家35-忠肅王2-12-29-1325
丙辰移御于吉昌君權準第自是屢移私第.

#高麗史35卷-世家35-忠肅王2-12-30-1325
庚午以李齊賢爲推誠亮節功臣政堂文學.

#高麗史35卷-世家35-忠肅王2-12-31-1325
十二月癸未元中書省移牒曰: “自成吉思皇帝以來出氣力有功者抄錄史策以進.” 從國史院之奏也.

#高麗史35卷-世家35-忠肅王2-12-32-1325
乙未元遣左司郞中脫必?賜王寶?一百錠宣?二十壺弔慰兼致奠公主.

#高麗史35卷-世家35-忠肅王2-13-01-1326
○(丙寅)十三年七月丁卯敎曰: “*閒者亂賊之徒欲覆邦家擅呈都省請‘立省比內地.’ 于時諸臣同心戮力奏帝罷之再造邦家其功莫大帶礪難忘. 以贊成事金怡全英甫甘泉君全彦評理尹碩知密直司事李凌幹密直副使朴仲仁左常侍尹莘係上護軍崔安道中郞將孫守卿等爲一等功臣賜土田臧獲及父母妻子爵有差.”

#高麗史35卷-世家35-忠肅王2-14-01-1327
○(丁卯)十四年夏五月僉議中贊金怡卒.

#高麗史35卷-世家35-忠肅王2-14-02-1327
冬十一月戊子敎曰: “寡人在都五年姦臣謀移國祚侍從之臣盡節輔佐終始一心其功可錄. 以僉議政丞尹碩化平君金深上黨君韓渥西河君任子松贊成事元忠全英甫?理安文凱李恭崔濬甘泉君全彦?壤君趙瓊密直使孫琦朴仲仁同知密直司事曹碩密直副使金之鏡軍簿判書李那海判司宰寺事李仁吉判繕工寺事張逸右副代言奉天祐鷹揚上護軍崔安道上護軍申時用韓季輔上護軍致仕姜彦護軍全世貞朴松中郞將崔孫祐等爲一等功臣贊成事鄭方吉密直副使鄭孫英內府寺事羅英秀淳昌君林仲沇通化君金千寶政堂文學朴遠密直副使李揆判典儀寺事趙石堅檢校評理金富民部典書權謙鄭順判典校寺事李兆年奉翊致仕裴英之李連檢校判書韓永羅州牧使張沆上護軍崔德符劉方世檢校上護軍朴連尹吉甫執義鄭瑚大護軍張英伯金彦丘洪贊金?前典客令朴永林護軍吳挺仁宋善莊崔昌義李重陽李暉鄭仁伯尹安淑趙甫典醫副正金碩平海副使朴玄柱中郞將崔雲桓允全白元泰金壽金成傑文成柱高宗甫金迪朴成瑞金天鏡庾良俊密城副使劉臣啓郞將白仁庇金*계韓璡劉椿散郞金仁鏡爲二等功臣賜田及臧獲父母妻子爵有差.”

#高麗史35卷-世家35-忠肅王2-15-01-1328
○(戊辰)十五年春二月丁巳遣世子禎如元宿衛又遣左常侍尹莘傑獻童女.

#高麗史35卷-世家35-忠肅王2-15-02-1328
夏四月甲午以尹碩爲海平府院君; 鄭方吉僉議政丞; 姜融林仲沇全英甫爲贊成事; 孫琦崔濬爲評理.

#高麗史35卷-世家35-忠肅王2-15-03-1328
乙未元以改元致和遣?里帖木兒來頒詔.

#高麗史35卷-世家35-忠肅王2-15-04-1328
戊戌郞將李自成還自元言: “帝封我化平君金深女達麻實里爲皇后.” 先是深女爲仁宗皇帝偏妃.

#高麗史35卷-世家35-忠肅王2-15-05-1328
辛亥王率內竪?于西海道.

#高麗史35卷-世家35-忠肅王2-15-06-1328
五月辛未幸木村高圓寺.

#高麗史35卷-世家35-忠肅王2-15-07-1328
辛卯幸白州.

#高麗史35卷-世家35-忠肅王2-15-08-1328
六月戊申遣密直副使李揆如元賀改元.

#高麗史35卷-世家35-忠肅王2-15-09-1328
秋七月己巳帝遣平章政事買驢舍人亦?迷失不花等來興禮君朴仲仁及曹?趙雲卿上護軍高子英等從之皆瀋王之黨也. 時柳淸臣吳潛詣中書省誣王盲聾?啞不親政事遂訴云: “上王奏仁宗皇帝以燾爲高麗王以暠爲世子已有定命. 至英宗時燾與伯顔禿古思謀令金怡說上王奪暠世子印又奪上王所賜暠田宅及陪臣淸臣潛等百四十人田宅等事.” 於是帝遣買驢來質問. 王辭疾不迎買驢意王實聾啞徑詣王宮宣詔詰問. 王對曰: “世祖皇帝賜我父王高麗王世子印武宗皇帝授父王瀋王爵未幾襲封高麗王. 洪重喜來曰: ‘一身上不宜兼?兩王印.’ 奏于帝命我爲高麗王. 延祐三年我朝京師父王授我世子印謂曰: ‘世祖皇帝賜此印曰待胤子長傳與之.’ 今黨暠者言: ‘父王聽金怡說以印與我’ 然仁宗賓天二年父王竄吐蕃時予在國何暇與伯顔禿古思謀. 且印乃延祐三年所授而言英宗時所與其言謬妄. 但使吾父子相夷耳. 我父王以世祖外甥又有累朝佐命之功. 重喜尙曰: ‘一身不可兼兩王.’ ?暠有何功旣爲瀋王又要高麗世子印耶. 父王田宅已與暠者曾蒙帝旨孰敢違異. 但懿州所置?典庫店鋪江南土田父王所與文契俱在營城宣城兩掃里世祖爲高麗王朝見往來供給許置之. 子不得傳之於父而他人有之豈其理也. 又淸臣等田地皆奪他人所有非其傳於祖父者. 令有司考其文契還與舊主耳.” 買驢見王禮容嚴肅言辭有?曰: “帝所以命臣來者察王疾也以今所見向者之訴皆誣也.” 於是?等惶懼無言. 時上國使臣絡繹而來王皆不接見使臣陵辱宰相擅作威福多納賄賂荒*?{淫}聲色淹留旬月買驢疾其所爲?督令還歸.

#高麗史35卷-世家35-忠肅王2-15-10-1328
辛未元遣不家奴來求童女.

#高麗史35卷-世家35-忠肅王2-15-11-1328
乙亥下政丞尹碩于巡軍獄杖之.

#高麗史35卷-世家35-忠肅王2-15-12-1328
丙子買驢亦?迷失不花還王遣崔安道于平壤?金銀綾羅苧布買驢不受.

#高麗史35卷-世家35-忠肅王2-15-13-1328
壬午遣護軍尹桓如元獻苧布及紙.

#高麗史35卷-世家35-忠肅王2-15-14-1328
庚寅胡僧指空說戒於延福亭士女奔走以聽. ?林府司錄李光順亦受無生戒之任令州民祭城隍不得用肉禁民畜豚甚嚴州人一日盡殺其豚.

#高麗史35卷-世家35-忠肅王2-15-15-1328
是月泰定皇帝崩.

#高麗史35卷-世家35-忠肅王2-15-16-1328
八月癸丑盜竊寢園祭器.

#高麗史35卷-世家35-忠肅王2-15-17-1328
甲寅王微行幸禮成江以商人子李奴介爲密直副使內竪壻金就起爲軍簿判書鷹揚軍上護軍.

#高麗史35卷-世家35-忠肅王2-15-18-1328
乙卯幸平州.

#高麗史35卷-世家35-忠肅王2-15-19-1328
下瀋王黨趙湜金溫權賀田宏等于巡軍流之.

#高麗史35卷-世家35-忠肅王2-15-20-1328
丙辰貶樂安君金之謙爲寧海府使流判事金千鎰于田里. 先是之謙千鎰與萬戶洪綏歸心于暠誣以本國背上國又以王盲聾?啞?于元故及.

#高麗史35卷-世家35-忠肅王2-15-21-1328
九月壬申武宗皇帝次子懷王卽皇帝位于上都是爲文宗. 遣使來告改元天曆赦天下.

#高麗史35卷-世家35-忠肅王2-15-22-1328
左散騎常侍尹莘係還自元. 元欲徵兵本國令莘係同洪伯顔不花齎文牒以歸莘係還國匿不見.

#高麗史35卷-世家35-忠肅王2-15-23-1328
冬十月乙巳地震.

#高麗史35卷-世家35-忠肅王2-15-24-1328
十一月乙酉地震.

#高麗史35卷-世家35-忠肅王2-15-25-1328
十一月庚寅遣監察大夫李凌幹如元賀卽位改元海平府院君尹碩賀正.

#高麗史35卷-世家35-忠肅王2-15-26-1328
壬寅遣密直使金承用如元賀聖節.

#高麗史35卷-世家35-忠肅王2-16-01-1329
○(己巳)十六年春正月王在平州王自去年八月出次天神山下構假屋以御問虞人曰: “盖屋何物爲佳?” 虞人對曰: “樸木皮最佳.” 卽命取之民甚苦之. 王耽于遊田支費浩繁招集虞人皆授檢校郞將別將賜衣服穀米動以百計.

#高麗史35卷-世家35-忠肅王2-16-02-1329
己未瀋王公主訥倫之喪至自元.

#高麗史35卷-世家35-忠肅王2-16-03-1329
丁亥元遣崇祥院摠管府判洪明理和尙來頒赦.

#高麗史35卷-世家35-忠肅王2-16-04-1329
三月甲戌金承用還自元道卒.

#高麗史35卷-世家35-忠肅王2-16-05-1329
庚辰帝召還?刺太子.

#高麗史35卷-世家35-忠肅王2-16-06-1329
夏四月帝讓位周王周王卽皇帝位是爲明宗以文宗爲皇太子.

#高麗史35卷-世家35-忠肅王2-16-07-1329
庚寅葬訥倫公主翼日盜發其墓.

#高麗史35卷-世家35-忠肅王2-16-08-1329
丁未王不豫移御雙峯寺.

#高麗史35卷-世家35-忠肅王2-16-09-1329
五月戊午帝遣洪末的里廉悌臣賜王衣酒又召還金之謙金溫趙湜.

#高麗史35卷-世家35-忠肅王2-16-10-1329
庚申以旱禁酒.

#高麗史35卷-世家35-忠肅王2-16-11-1329
丁卯聚巫禱雨六日.

#高麗史35卷-世家35-忠肅王2-16-12-1329
乙亥幸白州般若寺.

#高麗史35卷-世家35-忠肅王2-16-13-1329
丁丑遣朴之環如元獻文苧布.

#高麗史35卷-世家35-忠肅王2-16-14-1329
癸未雨.

#高麗史35卷-世家35-忠肅王2-16-15-1329
丙戌以王不豫禱于氈城.

#高麗史35卷-世家35-忠肅王2-16-16-1329
六月庚戌高興府院君柳淸臣死于元.

#高麗史35卷-世家35-忠肅王2-16-17-1329
秋七月丙辰朔日食太白晝見.

#高麗史35卷-世家35-忠肅王2-16-18-1329
丙寅僉議政丞致仕鈴平君尹珤卒.

#高麗史35卷-世家35-忠肅王2-16-19-1329
戊寅賜政丞鄭方吉杖.

#高麗史35卷-世家35-忠肅王2-16-20-1329
八月帝崩皇太子復位赦天下.

#高麗史35卷-世家35-忠肅王2-16-21-1329
九月前忠州牧使金用卿從瀋王留于元其妻私義女壻別將王之祐監察司鞫問俱服.

#高麗史35卷-世家35-忠肅王2-16-22-1329
丙寅檢校贊成事安于器卒.

#高麗史35卷-世家35-忠肅王2-16-23-1329
辛未元帝以卽位遣直省舍人完者省委官文伯顔不花來頒詔. *元{王}在白州病不出迎壬申完者詰問其由鄭方吉以實對王猶憂懼. 完者遣忽赤閔子明謂王曰: “上國稱高麗多過失今宜先賀登極.” 王喜曰: “使臣右我復何憂.”

#高麗史35卷-世家35-忠肅王2-16-24-1329
冬十月丁亥完者文伯顔不花洪末的等見王于白州藤巖寺左右皆匿. 完者等直入臥內王慰諭之.

#高麗史35卷-世家35-忠肅王2-16-25-1329
己亥遣定安君琮如元賀帝復位庚戌又遣金之鏡請傳位世子禎.

#高麗史35卷-世家35-忠肅王2-16-26-1329
壬子廣興倉頒祿. 時國無紀綱人無廉恥諸衛別將散員等親到倉門或冒受或劫奪*?{糾}正不能*?{糾}治手執鞭杖終不能禁.

#高麗史35卷-世家35-忠肅王2-17-01-1330
○(庚午)十七年春二月壬午朔元策世子禎爲王遣客省副使七十堅來取國璽.

#高麗史35卷-世家35-忠肅王2-17-02-1330
秋閏七月甲申王如元.[王傳國後至復位凡二十四月在忠惠世家.]

#高麗史35卷-世家35-忠肅王2-후1-01-1332
○(壬申)後元年[正月以前入忠惠二年.]春二月甲子元遣留守寶守前理問郞中蔣伯祥等來命王復位. 王以蔡洪哲林仲沇爲贊成事; 尹莘傑爲評理; 金資金仁沇爲密直使; 曹?閔祥正知密直事; 又令伯祥仲沇攝行征東省事.

#高麗史35卷-世家35-忠肅王2-후1-02-1332
戊辰王遣閔祥正趙炎輝下前王嬖幸政丞尹碩宰相孫琦金之鏡上護軍裴佺吳子淳康庶朴連代言李君?尹桓大護軍丘天佑護軍崔安壽金天祐郞將盧英瑞于巡軍.

#高麗史35卷-世家35-忠肅王2-후1-03-1332
三月庚午伯祥囚判事權適上護軍金銳于巡軍壬申又囚奉翊尹佺知申事尹之賢前大司成高用賢大護軍洪瑞尹之彪金上璘梁宣前內府令桓允佺護軍金鏡韓不花中郞將宋明理梁和尙林仲甫.

#高麗史35卷-世家35-忠肅王2-후1-04-1332
癸酉遼陽使者以崔安道及護軍孫遠辭連朱帖木兒不花執之以歸中書省亦遣其?任志搜?軍器因前日之誣訴也.

#高麗史35卷-世家35-忠肅王2-후1-05-1332
乙亥杖金天佑丘天佑崔安壽孫琦尹桓梁宣金銳吳子淳洪瑞尹之彪桓允佺盧英瑞金鏡等追奪職牒幷權適韓不花流于海島.

#高麗史35卷-世家35-忠肅王2-후1-06-1332
庚辰杖李君?高用賢林仲甫流于島金之鏡瘦死獄中.

#高麗史35卷-世家35-忠肅王2-후1-07-1332
夏五月癸未元遣客省太史都赤來囚伯祥仁守祥正炎輝于行省釋尹碩之賢康庶裴佺朴連尹吉甫召還配島孫琦等二十餘人.

#高麗史35卷-世家35-忠肅王2-후1-08-1332
乙酉百官以書訴伯祥不法于都赤丙戌都赤執伯祥以歸.

#高麗史35卷-世家35-忠肅王2-후1-09-1332
辛卯聚巫禱雨.

#高麗史35卷-世家35-忠肅王2-후1-10-1332
甲午雩.

#高麗史35卷-世家35-忠肅王2-후1-11-1332
丙申雨.

#高麗史35卷-世家35-忠肅王2-후1-12-1332
六月以蔡河中爲密直使.

#高麗史35卷-世家35-忠肅王2-후1-13-1332
秋八月帝崩.

#高麗史35卷-世家35-忠肅王2-후1-14-1332
冬十月明宗次子?王. 卽皇帝位是爲寧宗.

#高麗史35卷-世家35-忠肅王2-후1-15-1332
十二月帝崩年七歲.

#高麗史35卷-世家35-忠肅王2-후2-01-1333
○(癸酉)二年春正月王在元.

#高麗史35卷-世家35-忠肅王2-후2-02-1333
三月右丞相燕帖木兒奏于皇太后皇太子曰: “高麗隣于倭境今其王久在都下請令還國.” 制可. 時文宗寧宗相繼而崩皇太子未卽位. 王以文宗舊臣不忍遽還遷延不發朝廷督之. 閏月丁酉王與公主發京是爲慶華公主. 皇太子遣院使阿也赤餞之千官出餞者頗多.

#高麗史35卷-世家35-忠肅王2-후2-03-1333
庚子王至通州太子又遣集賢學士舍羅八餞之.

#高麗史35卷-世家35-忠肅王2-후2-04-1333
庚申王禁迎駕油蜜茶食.

#高麗史35卷-世家35-忠肅王2-후2-05-1333
夏四月丁卯王至臨江卵山寨瀋王暠來謁行宮遂從王東還.

#高麗史35卷-世家35-忠肅王2-후2-06-1333
丁亥王至平壤府謁御容殿權省丹陽大君王?及贊成事曹?密直使鄭?奉國印上謁.

#高麗史35卷-世家35-忠肅王2-후2-07-1333
己丑幸大同江張水戱慰瀋王. 晩御樓船自浮碧樓沿流而下歌吹聞于十里.

#高麗史35卷-世家35-忠肅王2-후2-08-1333
六月妥?帖睦爾卽皇帝位是爲順帝.

#高麗史35卷-世家35-忠肅王2-후2-09-1333
遣密直金資等如元賀卽位.

#高麗史35卷-世家35-忠肅王2-후2-10-1333
戊子帝以卽位遣都兒赤來頒詔. 王率百官出迎于郊王宴使臣?甚賦絶句命文臣和進.

#高麗史35卷-世家35-忠肅王2-후3-01-1334
○(甲戌)三年

#高麗史35卷-世家35-忠肅王2-후4-01-1335
○(乙亥)四年夏四月己巳王獵于海州.

#高麗史35卷-世家35-忠肅王2-후4-02-1335
丁丑命佑文君梁將前郞將曹莘卿掌銓注; 以姜融僉議左政丞判三司事; 蔡河中僉議贊成事; 崔老星爲懷義君; 曹莘卿爲左代言; 申時用爲大匡元尹; 尹賢爲持平.

#高麗史35卷-世家35-忠肅王2-후4-03-1335
自三月不雨至于是月. 五月壬午朔以旱徙市聚巫禱雨.

#高麗史35卷-世家35-忠肅王2-후4-04-1335
庚子禁酒.

#高麗史35卷-世家35-忠肅王2-후4-05-1335
庚戌雨.

#高麗史35卷-世家35-忠肅王2-후4-06-1335
六月辛酉王至自海州.

#高麗史35卷-世家35-忠肅王2-후4-07-1335
秋七月丁亥大雨.

#高麗史35卷-世家35-忠肅王2-후4-08-1335
元以冊皇后遣直省舍人月魯博兒來頒詔.

#高麗史35卷-世家35-忠肅王2-후4-09-1335
元斷事官敎化哥里?哥來斬御香使塔思不花梟首于市籍其家囚其妻及黨惡護軍宋允時中郞將許?於行省人大悅.

#高麗史35卷-世家35-忠肅王2-후4-10-1335
八月辛亥元遣舍兒八赤伯顔不花來詔王曰: “愼簡庶僚各供爾位一遵世祖皇帝聖訓祇率舊章整治邦家.”

#高麗史35卷-世家35-忠肅王2-후4-11-1335
己未 幸海州. 初王欲游獵海州憚朝議未果御香使金信本國人希旨口宣聖旨云: “祝壽于海州神光寺乃托以行.”

#高麗史35卷-世家35-忠肅王2-후4-12-1335
乙丑納前左常侍權衡女冊爲壽妃.

#高麗史35卷-世家35-忠肅王2-후4-13-1335
九月甲辰忠宣王順妃卒.

#高麗史35卷-世家35-忠肅王2-후4-14-1335
冬十月己巳王聞元使黑?來庚午還自海州至國淸寺. 王性厭人左右不得近. 忽赤李?慮王獨行從其後王怒罪之. 翌日昧爽百官會迎賓館迎詔始知車駕先至驚惶行禮王使人逐之百官皆走匿. 王之忌人如此. 俄而元使至. 王聽詔於行省還幸國淸寺.

#高麗史35卷-世家35-忠肅王2-후4-15-1335
甲戌復幸海州.

#高麗史35卷-世家35-忠肅王2-후4-16-1335
十一月丙午王以夢改諱燾爲卍典理司貼?喩人.

#高麗史35卷-世家35-忠肅王2-후4-17-1335
十二月辛酉葬順妃元遣完者來會葬.

#高麗史35卷-世家35-忠肅王2-후4-18-1335
己巳元以改元至元遣使來頒詔.

#高麗史35卷-世家35-忠肅王2-후4-19-1335
戊寅遣姜好禮鄭天佐如元賀正.

#高麗史35卷-世家35-忠肅王2-후4-20-1335
閏月甲午元遣使詔王入朝.

#高麗史35卷-世家35-忠肅王2-후4-21-1335
乙巳至自海州.

#高麗史35卷-世家35-忠肅王2-후4-22-1335
丙午上護軍安士由還自元以前王悔過白王王泣下.

#高麗史35卷-世家35-忠肅王2-후4-23-1335
初宦者帖木兒不哥有罪王命李精杖流于島. 精故縱之帖木兒不哥亡入元. 一日王問精以帖木兒不哥安在精對以死. 至是大護軍朴靑來自元告: “帖木兒不哥在大都揚殿下過惡.” 王怒杖精流于島籍其家復屬延慶宮爲奴人多快之.

#高麗史35卷-世家35-忠肅王2-후5-01-1336
○(丙子)五年春正月丙辰賜南宮敏等及第.

#高麗史35卷-世家35-忠肅王2-후5-02-1336
戊辰召還德妃.

#高麗史35卷-世家35-忠肅王2-후5-03-1336
乙亥遣贊成事閔祥正如元賀改元.

#高麗史35卷-世家35-忠肅王2-후5-04-1336
是月幸海州.

#高麗史35卷-世家35-忠肅王2-후5-05-1336
二月戊寅朔立公主府曰慶華置官屬.

#高麗史35卷-世家35-忠肅王2-후5-06-1336
三月丙辰王將如元發海州時王不欲入朝久留西京.

#高麗史35卷-世家35-忠肅王2-후5-07-1336
乙亥命右常侍鄭天起執義王伯等徵前王所用財物免賤爲良者還屬賤隷又收前王功臣田?還本主.

#高麗史35卷-世家35-忠肅王2-후5-08-1336
夏四月戊戌禱雨.

#高麗史35卷-世家35-忠肅王2-후5-09-1336
冬十月壬辰辛彦卿還自元曰: “漢人盧康忠王誼王榮等十二人訴王之罪謀欲除國夷爲軍民王宜急入覲.”

#高麗史35卷-世家35-忠肅王2-후5-10-1336
十二月辛卯王渡鴨綠江帝以前王不謹遣還國.

#高麗史35卷-世家35-忠肅王2-후6-01-1337
○(丁丑)六年春正月王在元.

#高麗史35卷-世家35-忠肅王2-후6-02-1337
二月乙未杞城君尹莘傑卒.

#高麗史35卷-世家35-忠肅王2-후6-03-1337
夏五月己酉贊成事元忠卒.

#高麗史35卷-世家35-忠肅王2-후6-04-1337
庚戌帝?: “漢南高麗人不得虛藏軍器執把弓箭除官員存留馬匹外其餘盡行拘刷.” 於是百官皆不視事.

#高麗史35卷-世家35-忠肅王2-후6-05-1337
戊午征東省據世祖皇帝不改土風之詔奏聞于帝請令百官騎馬.

#高麗史35卷-世家35-忠肅王2-후6-06-1337
丙寅彗見長丈餘.

#高麗史35卷-世家35-忠肅王2-후6-07-1337
六月庚午朔彗星見癸酉癸巳丁酉亦如之.

#高麗史35卷-世家35-忠肅王2-후6-08-1337
秋七月庚子彗見天市垣四十日乃滅.

#高麗史35卷-世家35-忠肅王2-후6-09-1337
壬寅樞密院遣人索鴉?.

#高麗史35卷-世家35-忠肅王2-후6-10-1337
八月丙子前王率群小獵于東郊.

#高麗史35卷-世家35-忠肅王2-후6-11-1337
庚辰典理判書李謙如元賀冊太皇太后.

#高麗史35卷-世家35-忠肅王2-후6-12-1337
甲午以鄭?爲錦城君.

#高麗史35卷-世家35-忠肅王2-후6-13-1337
九月壬寅延昌君朴孝修卒.

#高麗史35卷-世家35-忠肅王2-후6-14-1337
甲子前王率群小數微行街里. 會夜司宰副令李平遇諸沙峴意謂群小擊傷王臂?地.

#高麗史35卷-世家35-忠肅王2-후6-15-1337
冬十月己卯禮城縣地震.

#高麗史35卷-世家35-忠肅王2-후6-16-1337
乙未前王獵于東郊.

#高麗史35卷-世家35-忠肅王2-후6-17-1337
十一月丙寅遣開城尹高允溫如元賀正.

#高麗史35卷-世家35-忠肅王2-후6-18-1337
十二月壬申流趙得球于靈興島得球爲前王近幸全以財利獻計.

#高麗史35卷-世家35-忠肅王2-후6-19-1337
癸酉帝命勿收兵器許騎馬.

#高麗史35卷-世家35-忠肅王2-후6-20-1337
是月王至自元.

#高麗史35卷-世家35-忠肅王2-후7-01-1338
○(戊寅)七年夏六月丙寅幸白州藤巖寺.

#高麗史35卷-世家35-忠肅王2-후7-02-1338
地大震. 乙亥地三震壬午又震丙戌丁亥亦如之.

#高麗史35卷-世家35-忠肅王2-후7-03-1338
壬申禁酒.

#高麗史35卷-世家35-忠肅王2-후7-04-1338
秋七月庚戌大風雨拔木偃禾.

#高麗史35卷-世家35-忠肅王2-후7-05-1338
甲寅元遣失里迷詔冊皇后且求宦者童女及馬. 失里迷到金郊驛聞王在白州藤巖寺不入城宰相遣上護軍全思義饋羊酒不受曰: “王若不迎吾當不入城.” 宰相遣人以聞王先知之禁人故不得白.

#高麗史35卷-世家35-忠肅王2-후7-06-1338
乙卯地震.

#高麗史35卷-世家35-忠肅王2-후7-07-1338
失里迷入城以王不迎詔責問政丞權漢功贊成事閔祥正趙瑋等以王有疾對.

#高麗史35卷-世家35-忠肅王2-후7-08-1338
丙辰元遣使來求佛經紙.

#高麗史35卷-世家35-忠肅王2-후7-09-1338
八月癸亥宰樞以金二丁賄失里迷不受.

#高麗史35卷-世家35-忠肅王2-후7-10-1338
乙丑失里迷詣藤巖寺見王王辭以浴良久乃見. 失里迷責王不迎詔欲取招狀王對以不知不肯承又待之不禮失里迷怒退宿白州. 翌日王命贊成事高謙宴慰之.

#高麗史35卷-世家35-忠肅王2-후7-11-1338
乙亥王?失里迷?三百錠宰樞亦贈銀綾苧虎豹熊皮.

#高麗史35卷-世家35-忠肅王2-후7-12-1338
閏月乙未贊成事安文凱卒.

#高麗史35卷-世家35-忠肅王2-후7-13-1338
甲辰以曹?爲僉議左政丞; 洪彬爲贊成事.

#高麗史35卷-世家35-忠肅王2-후8-01-1339
○(己卯)八年春三月癸未王薨于寢. 在位前後二十五年壽四十六. 性嚴毅沈重聰明善屬文工隷書. 又性好潔一月湯浴之費諸香十餘盆苧布不下六十餘匹名曰手巾多爲內竪所竊王不之知. 忠惠王後五年十二月元贈謚忠肅恭愍王六年閏九月加上尊號曰懿孝.

#高麗史35卷-世家35-忠肅王2-후8-02-1339
史臣贊曰: “自烈宣肅惠世歷四代父子相夷至與之訟于天子之朝貽笑天下後世. 且父子天性之親孝爲百行之先而政事之本也. 本旣失焉其他無足觀者. 忠肅晩年遺?國事出舍外郊信任朴靑等三竪威福下移若子若孫皆罹凶夭可勝嘆哉.

世家卷第三十五.


#高麗史36卷-世家36-00-00-00-0000
世家卷第三十六. 高麗史三十六.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史36卷-世家36-忠惠王-00-00-0000
忠惠王.

#高麗史36卷-世家36-忠惠王-00-01-0000
忠惠獻孝大王諱禎蒙古諱普塔失里忠肅王長子母曰明德太后洪氏. 忠肅王二年乙卯正月丁卯生十五年二月以世子如元宿衛. 十六年十月忠肅王奏請傳位十七年二月壬午朔帝命典瑞院使阿魯委頭曼台客省太史九住策王曰: “世篤忠貞足任人民之寄家興仁讓宜膺爵土之傳. 庸非其人胡能立國. 咨爾高麗國世子王禎肇由懿戚獲建鴻名. 奕葉相仍奉聲敎而彌謹歷年滋久守臣節而靡虧. 玆因乃父之求閑爰承正系之攸屬. 於?藩維宗社毋忘爾先世之忠帶礪山河永固我大邦之慶. 勉修令德丕集繁禧. 可特授開府儀同三司征東行中書省左丞相上柱國高麗國王.” 遂遣客省副使七十堅來取國王印.

#高麗史36卷-世家36-忠惠王-00-02-0000
癸巳王放鷹于平則門外凡六日.

#高麗史36卷-世家36-忠惠王-00-03-0000
西河君任子松萬戶權謙等從七十堅齎國印如元.

#高麗史36卷-世家36-忠惠王-00-04-0000
丁未帝御奎章閣授王國印. 王命政丞致仕金台鉉權征東行省事.

#高麗史36卷-世家36-忠惠王-00-05-0000
戊申王置知印房以三司右尹尹之賢起居注李湛都官正郞李君?典籤金漢龍充其任.

#高麗史36卷-世家36-忠惠王-00-06-0000
己酉王與右丞相燕帖木兒放鷹于柳林.

#高麗史36卷-世家36-忠惠王-00-07-0000
三月王委機務於嬖臣裴佺朱柱等日與內竪爲角力戱無上下禮. 由是君子見斥直言不得進. 起居注李湛白王曰: “君擧不可不愼. 一動一靜左右書之.” 王曰: “書者誰歟?” 湛曰: “史臣之職也.” 王曰: “書我過失者皆書生也.” 王本不好儒由是益惡之.

#高麗史36卷-世家36-忠惠王-00-08-0000
丁巳大護軍崔成等齎白苧布虎豹皮如元獻王.

#高麗史36卷-世家36-忠惠王-00-09-0000
戊寅王尙關西王焦八長女是爲德寧公主. 宣徽院宴王及公主於燕帖木兒第.

#高麗史36卷-世家36-忠惠王-00-10-0000
夏四月壬午朔護軍趙得圭如元白王曰: “上王囚權省金台鉉及尹碩元忠等以鄭方吉權行省事.”

#高麗史36卷-世家36-忠惠王-00-11-0000
庚寅以金深爲都僉議中贊; 任子松元忠全彦爲贊成事; 李凌幹李揆爲僉議?理; 李齊賢爲政堂文學; 全英甫韓渥爲三司使; 尹奕爲密直使; 權謙金文貴金之鏡爲密直副使; 全信爲監察大夫; 韓宗愈知申事; 李湛尹安庇爲右左代言; 李君?爲右副代言.

#高麗史36卷-世家36-忠惠王-00-12-0000
甲午王獻白馬八十一匹. 帝御興聖殿會諸王駙馬置酒?王以屬序坐.

#高麗史36卷-世家36-忠惠王-00-13-0000
戊戌王宴關西王.

#高麗史36卷-世家36-忠惠王-00-14-0000
上王遣張沆如元請太醫仍以書諭王曰: “聞俗儒有冒進者王其勿用.”

#高麗史36卷-世家36-忠惠王-00-15-0000
癸卯王享右丞相燕帖木兒于其第酒半丞相起舞王亦起舞獻酬劇飮.

#高麗史36卷-世家36-忠惠王-00-16-0000
五月己未帝命王之國.

#高麗史36卷-世家36-忠惠王-00-17-0000
壬戌以代言李君?前掌令安牧成均丞鄭?都官佐郞鄭世忠掌銓注賜從臣爵嬖幸冒濫者頗多.

#高麗史36卷-世家36-忠惠王-00-18-0000
乙丑帝御大明殿受尊號改元至順大赦天下. 王就駙馬之列以賀翰林學士闊闊?獻王玉帶.

#高麗史36卷-世家36-忠惠王-00-19-0000
乙亥帝幸上都. 丙子王從至龍虎臺拜辭帝賜衣慰諭.

#高麗史36卷-世家36-忠惠王-00-20-0000
六月丙申監察司論楊廣道按廉馬季良慶尙道按廉趙方?貪汚不法流于島.

#高麗史36卷-世家36-忠惠王-00-21-0000
丁未?忠宣王于寢園以忠正公洪子藩文靖公鄭可臣配享遷仁宗主權安康宗主于東夾室.

#高麗史36卷-世家36-忠惠王-00-22-0000
秋七月丁巳元流明宗太子妥?帖睦爾于我大靑島年十一歲.

#高麗史36卷-世家36-忠惠王-00-23-0000
癸亥光陽君崔誠之卒.

#高麗史36卷-世家36-忠惠王-00-24-0000
閏月戊子郞將金天祐還自元言: “朝廷據前征東行省左右司郞中蠻人蔣伯祥狀議於東國將置行省.” 庚寅王寄書太師右丞相曰: “禎傳荷洪造尙主受封今已就國天地父母恩何報謝. 竊聞前行省左右司郞中蔣伯祥上告都堂欲於小邦立省置官變更國俗上下無不驚惶?予東來坐席未暖遽聞此事安得無恐切念小邦臣服聖朝歲修職貢百有餘年未嘗小懈. 歲戊寅太祖聖武皇帝應天奮擧之初有亡遼遺種金山王子驅掠中原陸梁東土略無歸順之意妄有興復之謀. 朝廷命哈眞?刺以討其罪天寒雪深粮道不繼. 我五代祖忠憲王遣趙?金就礪助兵?餉?力攻破. 於是兩元帥聞奏朝廷與?等結兄弟之盟世世子孫無忘今日. 歲己未世祖皇帝回軍江南我四代祖忠敬王率群臣跋涉六千餘里迎拜於梁楚之地世祖大加褒賞卽降聖訓不改國俗依舊管領. 中統元年詔諭安南國有曰: ‘本國風俗一依舊制不須更改?高麗比遣使來請已經不詔悉依此例.’ 至元三年賜日本國書有曰: ‘朕卽位之初以高麗無辜之民久?鋒鏑卽令罷兵還其疆域反其?倪高麗感戴來朝. 義雖君臣?若父子. 計王之君臣亦已知之高麗朕之東藩也.’ 其後我三代祖忠烈王入侍輦下釐降帝女世?甥舅之親. 當其立諸處行省獨於小邦不設. 後因征日本雖有名額不拘常選. 大德末我祖太尉王佐仁宗皇帝平定內亂行至央骨迎立武宗皇帝爲定策一等功臣. 時有遼陽人重喜請立省小邦天心赫怒杖重喜流遠方. 今伯祥挾恨飾辭謀欲覆我宗國不畏累朝聖訓. 朝廷若從其說小邦所以首先歸服歲修職貢不敢自以爲功其於累朝存恤之意何其賜日本安南之詔何. 又念小邦黑誌之地山川林藪土石?薄稅地賦民不周於用地遠民愚言語趨舍婚姻風俗不同中國若其聞此必皆惶懼. 伏望大丞相閤下無納巧言導開天意許土風之不改令祖業以相安則豈惟山澤之民皆懷聖德抑亦宗?之鬼益感至仁遂寢立省議.”

#高麗史36卷-世家36-忠惠王-00-25-0000
上王將如元至黃州王道上胡?迎謁上王曰: “汝之父母皆高麗也何見我行胡禮? 且衣冠太侈何以示人. 可速更衣.” 訓戒嚴?王涕泣而出.

#高麗史36卷-世家36-忠惠王-00-26-0000
丙午王及公主還自元入御延慶宮. 帝遣翰林學士阿塔?戶部郞中禿憐宣使孟士泰護行而來.

#高麗史36卷-世家36-忠惠王-00-27-0000
八月丙辰王卽位於康安殿.

#高麗史36卷-世家36-忠惠王-00-28-0000
戊午赦.

#高麗史36卷-世家36-忠惠王-00-29-0000
辛酉遣上護軍朱柱如元賀加上尊號.

#高麗史36卷-世家36-忠惠王-00-30-0000
九月己卯幸王輪乾聖二寺.

#高麗史36卷-世家36-忠惠王-00-31-0000
壬寅王如見州謁德妃.

#高麗史36卷-世家36-忠惠王-00-32-0000
冬十月癸丑檢校政丞金台鉉卒.

#高麗史36卷-世家36-忠惠王-00-33-0000
辛酉賜宋天鳳等及第. 賜知貢擧安文凱玉帶同知貢擧李湛紅?及第第二人洪彦博馬第三人李達尊?帶.

#高麗史36卷-世家36-忠惠王-00-34-0000
甲子遣僉議評理李凌幹如元賀改元謝釐降公主.

#高麗史36卷-世家36-忠惠王-00-35-0000
移御永安宮.

#高麗史36卷-世家36-忠惠王-00-36-0000
戊辰王?于海安.

#高麗史36卷-世家36-忠惠王-00-37-0000
甲戌禿赤國王遣使獻馬六匹.

#高麗史36卷-世家36-忠惠王-00-38-0000
十一月丙戌地震.

#高麗史36卷-世家36-忠惠王-00-39-0000
十二月己酉以韓宗愈爲密直提學; 李兆年爲掌令.

#高麗史36卷-世家36-忠惠王-00-40-0000
乙卯遣上護軍朱柱如元賀正.

#高麗史36卷-世家36-忠惠王-00-41-0000
甲子王如見州謁德妃.

#高麗史36卷-世家36-忠惠王-00-42-0000
癸酉自見州巡南京乃還.

#高麗史36卷-世家36-忠惠王-01-01-1331
○(辛未)元年春正月乙酉元遣郞中摩合冒?南來頒赦.

#高麗史36卷-世家36-忠惠王-01-02-1331
丁亥王宴元使.

#高麗史36卷-世家36-忠惠王-01-03-1331
壬辰王獵于江陰.

#高麗史36卷-世家36-忠惠王-01-04-1331
辛丑地震.

#高麗史36卷-世家36-忠惠王-01-05-1331
二月庚戌以韓渥爲中贊; 崔安道爲監察大夫.

#高麗史36卷-世家36-忠惠王-01-06-1331
癸丑移御康安殿.

#高麗史36卷-世家36-忠惠王-01-07-1331
甲寅王?于西郊.

#高麗史36卷-世家36-忠惠王-01-08-1331
戊午以公主生日宴于延慶宮.

#高麗史36卷-世家36-忠惠王-01-09-1331
己未燃燈王如奉恩寺.

#高麗史36卷-世家36-忠惠王-01-10-1331
壬戌以僧乃圓爲王師.

#高麗史36卷-世家36-忠惠王-01-11-1331
乙丑王獵于海州.

#高麗史36卷-世家36-忠惠王-01-12-1331
三月壬寅王?于江陰.

#高麗史36卷-世家36-忠惠王-01-13-1331
夏四月辛酉王?于郊.

#高麗史36卷-世家36-忠惠王-01-14-1331
癸未王率幸臣幸延福亭觀水戱擊毬.

#高麗史36卷-世家36-忠惠王-01-15-1331
戊子賜周贇等及第.

#高麗史36卷-世家36-忠惠王-01-16-1331
庚寅以五道人民流入雙城女眞遼陽瀋陽等處表請刷還曰: “天本無私雖高卽聽人如有告所欲必從故?卑情冀回大度. 欽惟世祖偏恤我邦高曾繼以親朝適此一千年際父子因而入覲于今七十歲餘. ?當時凡所奏陳自先代悉皆兪允. 欽蒙世祖皇帝元降聖旨自己未年二月已後被擄逃來人等凡有司刷會見數悉令歸國. 至至元二十一年又降聖旨如前本國以此累次差官前去遼陽瀋陽等處欲行分*?{揀}所在官司濫稱軍戶或稱農氓沮?不刷者久矣. 而又比年*閒本國州縣當役人民幷官寺私奴婢人口逃往遼陽瀋陽雙城女眞等處影避差役散漫住坐. 雖或差人前去將欲推刷所轄官司幷頭目人擅自挾帶當欄不與甚爲未便. ?今特降聖旨云: ‘元附籍冊人民水土文字有的人每根底奴婢不*?{揀}是誰休爭者?道.’ 前後制?一皆如此. 然彼處人等久爲淵藪仍要堤防. 更依累降之明文欲行分揀第恐罔悛其固執不使發還. 伏望皇帝陛下紀臣翊戴之世功察彼挾持之戶計命馳使節刷復民編則臣謹當樂與群黎益飽包荒之德勉供弊賦永酬字小之恩.”

#高麗史36卷-世家36-忠惠王-01-17-1331
辛丑王率幸臣幸延福亭觀水戱.

#高麗史36卷-世家36-忠惠王-01-18-1331
六月己未幸廣德寺觀水戱.

#高麗史36卷-世家36-忠惠王-01-19-1331
辛酉嬖人中郞將韓不花矯旨放囚典法司請治其罪不報.

#高麗史36卷-世家36-忠惠王-01-20-1331
秋七月丙子幸壽康宮.

#高麗史36卷-世家36-忠惠王-01-21-1331
辛丑大寧府院君崔有?卒.

#高麗史36卷-世家36-忠惠王-01-22-1331
八月丙辰以尹碩爲中贊宋瑞爲監察大夫朴連亦拜典理判書. 連居母喪娶妻每入見王不之咎. 嘗有僧白王曰: “官寺之奴或有拜高官大職者不可與士族齒.” 王怒曰: “以吾愛朴連耶?” 連聞之涕泣曰: “他日豈念吾等功乎?” 王賜酒慰諭之.

#高麗史36卷-世家36-忠惠王-01-23-1331
丙寅王?于馬堤山.

#高麗史36卷-世家36-忠惠王-01-24-1331
丁卯元遣宦者洪大不花來求童女.

#高麗史36卷-世家36-忠惠王-01-25-1331
九月西北普賽因遣使來獻土物.

#高麗史36卷-世家36-忠惠王-01-26-1331
元遣文伯顔不花來頒赦王出迎.

#高麗史36卷-世家36-忠惠王-01-27-1331
丙申命修忠敬王實錄.

#高麗史36卷-世家36-忠惠王-01-28-1331
冬十月癸亥王?于西郊.

#高麗史36卷-世家36-忠惠王-01-29-1331
丙寅幸壽康宮.

#高麗史36卷-世家36-忠惠王-01-30-1331
十一月壬申朔日食.

#高麗史36卷-世家36-忠惠王-01-31-1331
辛丑遣贊成事元忠如元賀正.

#高麗史36卷-世家36-忠惠王-01-32-1331
十二月甲寅元遣樞密院使尹受困中丞厥干等召還妥?帖睦爾太子王遣護軍曹益淸奉迎于大靑島.

#高麗史36卷-世家36-忠惠王-02-01-1332
○(壬申)二年[二月以後,入忠肅後元年]春正月庚辰遼陽省遣人來索朱帖木兒趙高伊. 先是二人誣?于帝曰: “遼陽與高麗謀欲奉妥?太子叛.” 已而來奔. 乙酉盜殺二人于街.

#高麗史36卷-世家36-忠惠王-02-02-1332
丙戌夜王率嬖人梁宣宋明理等微行.

#高麗史36卷-世家36-忠惠王-02-03-1332
二月丁未王?于西海道.

#高麗史36卷-世家36-忠惠王-02-04-1332
盜發高陵.

#高麗史36卷-世家36-忠惠王-02-05-1332
庚申王至自?.

#高麗史36卷-世家36-忠惠王-02-06-1332
甲子元遣留守寶守前理問郞中蔣伯祥等來王郊迎伯祥傳聖旨云: “已於正月三日命上王復位.” 王及左右皆失色. 伯祥收國璽封諸庫王遂如元. 初王以世子入朝丞相燕帖木兒見之大悅視猶己子因忠肅辭位奏帝錫王命時太保伯顔惡燕帖木兒專權待王不禮. 及忠肅復位燕帖木兒已死伯顔待王益薄. 王與燕帖木兒子弟及回骨少年輩飮酒爲謔因愛一回骨婦人或不上宿衛伯顔益惡之目曰撥皮奏帝云: “王禎素無行恐累宿衛宜送乃父所使敎義方.” 制可. 忠肅王後五年帝遣王還國八年三月癸未忠肅王薨忠肅常呼王曰撥皮待之少恩然遺命襲位. 由是行省左右司轉達中書省王亦遣前評理李揆等求襲位. 而伯顔爲太師寢不奏且言: “王燾本非好人且有疾宜死矣撥皮雖嫡長亦不必復爲王唯暠可王.” 揆等百計請之不得.

#高麗史36卷-世家36-忠惠王-02-07-1332
夏四月戊午王遣三司右尹金永煦如元獻?佛.

#高麗史36卷-世家36-忠惠王-02-08-1332
五月己未朔王私置寶興庫.

#高麗史36卷-世家36-忠惠王-02-09-1332
辛酉地震.

#高麗史36卷-世家36-忠惠王-02-10-1332
乙丑王與公主移御萬戶印承旦第.

#高麗史36卷-世家36-忠惠王-02-11-1332
丙寅王*?{淫}其舅三司左使洪戎繼室黃氏.

#高麗史36卷-世家36-忠惠王-02-12-1332
庚午王蒸庶母壽妃權氏.

#高麗史36卷-世家36-忠惠王-02-13-1332
辛未王聞宦者劉成妻印氏美率丘天祐康允忠幸其家命成進酒旣而成白王曰: “殿下明日當復位宜存撫百姓毋惜賞賚.” 王意在挑其妻成不知反以爲王心誠眷我進退惟謹左右竊笑.

#高麗史36卷-世家36-忠惠王-02-14-1332
壬申夜巡軍萬戶全英甫邀王宴其家.

#高麗史36卷-世家36-忠惠王-02-15-1332
丙子王遣大護軍孫守卿全允臧齎金銀及大頂兒如元賂執事者求復位大頂兒乃仁宗皇帝賜德陵者也.

#高麗史36卷-世家36-忠惠王-02-16-1332
戊寅王宴慶華公主于永安宮.

#高麗史36卷-世家36-忠惠王-02-17-1332
癸未夜黃氏邀王宴其家王命醫僧福山治黃氏淋疾. 王常餌熱藥所幸婦人多有是疾.

#高麗史36卷-世家36-忠惠王-02-18-1332
丙戌王貶曹益淸爲濟州安撫使放尹桓於漆原郡杖吳子淳放于海州杖洪瑞流于島. 執前大護軍金鏡叱曰: “此奴何故昔與洪瑞等同謀?” 遂以鐵骨朶擊之.

#高麗史36卷-世家36-忠惠王-02-19-1332
大護軍韓不花還自元傳李揆言曰: “丞相固執如初他省官雖欲申覆固無可假以爲辭者若有本國耆老上*?陳請則庶可因以圖之.” 王命耆老宰樞會議.

#高麗史36卷-世家36-忠惠王-02-20-1332
六月壬辰耆老權溥等上書行省曰: “藩翰之寄難以久虛??之言或有可採. 事係安危理宜詳審. 小邦自開國以來四百二十二年而王氏子孫相繼以牧斯民者二十有八代矣太祖聖武皇帝應天奮起我忠憲王首先內附修其職貢. 歲戊寅有契丹遺種金山王子者妄圖興復陸梁肆毒驅掠人民東入海島. 太祖遣哈眞?臘討之時方雨雪粮道不繼. 忠憲王命趙?金就礪轉餉濟師左提右?卒擒滅之. 兩元帥與趙?等指天日以同盟分?虜而爲信此則小邦盡力於太祖者也憲宗皇帝南征而晏駕阿里?哥?患於朔方世祖皇帝班師襄陽我忠敬王跋涉山川蒙犯霜露拜於梁楚之郊於是天下覩遠人之自服知天命之有歸. 此則小邦盡力於世祖者也. 世祖感誠念功下詔云: ‘苟裕民而治國當適便以從宜尙體朕懷綏爰有衆.’ 其諭安南國詔若曰: ‘本國衣冠風俗一依本國舊例. 高麗遣使來請已經下詔悉依此例.’ 賜日本國書若曰: ‘初以高麗無辜之民*?{久}?鋒鏑卽令罷兵還其疆域反其?倪高麗君臣感戴來朝. 義雖君臣歡若父子. 計王之君臣亦已知之.’ 褒?小邦誇示諸國光寵至矣. 繼以帝女齊國大長公主嬪于忠烈王誕得一子卽太尉王年十六入侍天庭冊爲世子詔曰: ‘嗣惟汝嫡親是我甥. 世爲藩輔.’ 前王禎卽太尉王之嫡孫. 小邦之人歸心屬望. 先王燾於本年三月不幸卽世遺書云: ‘宜以長子前王禎聞奏襲位.’ 已蒙省府申告朝廷計日數程尙稽明降. 山澤無恒之俗不可不係其心海倭未服之隣不可不虞其變. 三月無君遑遑如也聖賢之訓豈徒然哉? 溥等獲蒙皇元之澤以至白首之年情有所懷安敢隱忍. 心欲馳赴闕庭仰陳事體齒衰力薄末由自致. 伏望念小邦事大之功愍黎老願忠之志給其傳遞?以敷奏?紆如?之兪音早定分茅之世業豈惟小邦之慶賴實亦世祖綏遠字小之意.” 行省以其書轉達中書省.

#高麗史36卷-世家36-忠惠王-02-21-1332
乙巳判三司事金元祥卒.

#高麗史36卷-世家36-忠惠王-02-22-1332
己酉葬忠肅王于毅陵.

#高麗史36卷-世家36-忠惠王-02-23-1332
乙卯禱雨.

#高麗史36卷-世家36-忠惠王-02-24-1332
秋七月戊午朔雨.

#高麗史36卷-世家36-忠惠王-02-25-1332
庚申王以外姑金氏老病垂死遣前大護軍金贊前郞將宋明理索土田臧獲及其*券.

#高麗史36卷-世家36-忠惠王-02-26-1332
甲子王宴慶華公主于永安宮丁卯又宴.

#高麗史36卷-世家36-忠惠王-02-27-1332
八月丁亥朔王以南氏妻盧英瑞南氏曾適士人大行王奪而幸之. 至是王亦私之旣而以與英瑞又數幸其家.

#高麗史36卷-世家36-忠惠王-02-28-1332
辛卯元遣使索耽羅?油.

#高麗史36卷-世家36-忠惠王-02-29-1332
甲午慶華公主邀王宴及酒罷王佯醉不出暮入公主臥內蒸焉.

#高麗史36卷-世家36-忠惠王-02-30-1332
庚戌夜曹?等襲王宮衛士射殺之尸于巡軍南橋下.

#高麗史36卷-世家36-忠惠王-02-31-1332
辛亥前大護軍劉方世爲西北面存撫使.

#高麗史36卷-世家36-忠惠王-02-32-1332
九月義靜二州之人聞國亂渡江而去者甚衆癸亥王遣護軍康因安撫之.

#高麗史36卷-世家36-忠惠王-02-33-1332
丁卯地震.

#高麗史36卷-世家36-忠惠王-02-34-1332
征東省員外韓帖木兒不花前贊成事金仁沇前郞將盧英瑞如元請王襲位.

#高麗史36卷-世家36-忠惠王-02-35-1332
辛巳王移御政丞姜融第.

#高麗史36卷-世家36-忠惠王-02-36-1332
冬十一月丙辰元遣中書省斷事官頭麟直省舍人九通來王迎于宣義門外頭麟等先至慶華公主宮進御酒遂往王邸授傳國印王拜受.

#高麗史36卷-世家36-忠惠王-02-37-1332
癸亥頭麟以帝命使樂安君金之謙前僉議評理金資權管國事.

#高麗史36卷-世家36-忠惠王-02-38-1332
丙寅頭麟等執王及洪彬韓帖木兒不花趙雲卿黃謙白文擧王伯朱柱趙炎輝李安韓昇張巨才裴成景以歸盖因?黨之訴也.

#高麗史36卷-世家36-忠惠王-02-39-1332
辛巳慶華公主囚贊成事鄭天起于征東省.

#高麗史36卷-世家36-忠惠王-02-40-1332
癸未德寧公主釋鄭天起匿之宮中.

#高麗史36卷-世家36-忠惠王-02-41-1332
十二月戊子慶華公主命金之謙權征東省金資提調都僉議司事.

#高麗史36卷-世家36-忠惠王-02-42-1332
庚寅遣辛伯金逸逢如元賀正.

#高麗史36卷-世家36-忠惠王-02-43-1332
丙申判密直司事辛?卒.

#高麗史36卷-世家36-忠惠王-후1-01-1340
○(庚辰)後元年春正月癸亥順天君蔡洪哲卒.

#高麗史36卷-世家36-忠惠王-후1-02-1340
辛未元囚王于刑部. 又繫金仁沇金倫韓宗愈洪彬李蒙哥李儼盧英瑞安千吉孫守卿尹元佑南宮信于獄命中書省樞密院御史臺翰林院宗正府雜問之.

#高麗史36卷-世家36-忠惠王-후1-03-1340
二月丙戌元流?蘭奚大王于耽羅.

#高麗史36卷-世家36-忠惠王-후1-04-1340
庚戌彗見東方入*大微甲寅又見東方.

#高麗史36卷-世家36-忠惠王-후1-05-1340
三月甲子蔡河中自元來言: “脫脫大夫奏于帝釋王復位.”

#高麗史36卷-世家36-忠惠王-후1-06-1340
丙寅元遣宦者普賢來求佛經以聖旨召院使楊安吉少府尹趙興門押倭如元.

#高麗史36卷-世家36-忠惠王-후1-07-1340
戊寅遣奇轍權適如元賀聖節.

#高麗史36卷-世家36-忠惠王-후1-08-1340
夏四月乙酉壽妃卒.

#高麗史36卷-世家36-忠惠王-후1-09-1340
王在元以韓渥爲右政丞; 尹碩爲左政丞.

#高麗史36卷-世家36-忠惠王-후1-10-1340
癸巳元遣都府經歷忽都來告安置伯顔于陽春縣以馬札兒台爲丞相赦天下.

#高麗史36卷-世家36-忠惠王-후1-11-1340
王還自元.

#高麗史36卷-世家36-忠惠王-후1-12-1340
元封奇氏爲第二皇后.

#高麗史36卷-世家36-忠惠王-후1-13-1340
以李兆年爲政堂文學.

#高麗史36卷-世家36-忠惠王-후1-14-1340
辛亥詔曰: “洪惟太祖皇帝應天啓運世祖皇帝混一垂憲列聖繼承統緖有定. ?我皇祖武宗皇帝嗣登大寶昇遐之後祖母太皇太后惑于?慝?皇考明宗皇帝出封雲南英皇遇害正統寢偏. 我皇考以武皇之嫡?居朔漠宗王大臣同心翊戴肇起大事. 于時以地近先迎文宗暫摠機務繼知天理人倫之攸當假讓位之名懷欺天之實以寶璽來上. 皇考推誠不疑卽授皇太子寶. 文宗稔惡不悛當躬?之際乃與其臣月魯不花也里阿明里董阿等謀爲不軌使我皇考飮恨上賓. 歸而再御宸極思欲自解於天下乃謂夫何數日之*閒宮車不駕.’ 海內聞之靡不切齒. 旣又私圖傳子乃?邪言嫁禍於八不沙皇后謂朕非明宗之子遂?出居遐?. 祖宗大業幾於不繼內懷愧慊卽殺也里阿以杜口上天不右隨降殞罰. 叔?布?失里?其勢?不立明考之寵嗣而立孺稚之弟亦輦眞班奄復不年. 諸王大臣以賢以長推朕踐位. 國之大政動不自遂者?能枚擧. 每念治必本於盡孝事莫先於正名. 賴天之靈權姦屛黜盡孝正名豈容復緩. 永惟鞠育罔極之恩忍忘不共戴天之義. 旣往之罪有不勝誅. 其命太常撤毁脫脫帖木兒在廟之主布?失里本朕之?乃陰?奸臣不?朕意僭膺太皇太后之號迹其閨門階禍離*閒骨肉罪惡尤重. 揆之大義削去鴻名徙東安州安置. 燕帖古思昔雖幼?理難同處. 朕終不蹈覆轍專務殘酷惟放諸高麗. 當時賊臣除月魯不花也里阿已死其明里董阿等明正典刑. 仍令有司卽定議皇考忽都篤皇帝尊號擇日具儀朕將躬祀太廟少盡報本之禮. 於戱永言孝思慨父天之莫報建用皇*拯{極}冀民德之還淳. 誕告多方孚予痛?.” 燕帖古思昔行至瀋陽暴薨.

#高麗史36卷-世家36-忠惠王-후2-01-1341
○(辛巳)二年春二月庚寅元以改元至正遣使來頒詔.

#高麗史36卷-世家36-忠惠王-후2-02-1341
甲午以宦者高龍普爲三重大匡完山君.

#高麗史36卷-世家36-忠惠王-후2-03-1341
戊戌王宴元使.

#高麗史36卷-世家36-忠惠王-후2-04-1341
三月戊申朔王聞醴泉君權漢功二室康氏美使護軍朴伊刺赤納之宮中伊刺赤先奸事覺王怒皆撲殺之.

#高麗史36卷-世家36-忠惠王-후2-05-1341
夏五月己未禱雨.

#高麗史36卷-世家36-忠惠王-후2-06-1341
癸酉元遣使召王弟江陵大君祺入朝政丞蔡河中前僉議評理孫琦朴仁幹等三十餘人從之.

#高麗史36卷-世家36-忠惠王-후2-07-1341
閏月甲午玄孝道欲?王事覺伏誅.

#高麗史36卷-世家36-忠惠王-후2-08-1341
己亥囚前贊成事吳季儒于行省金彦丘坐殺人繫獄季儒受其玉帶矯旨釋之.

#高麗史36卷-世家36-忠惠王-후2-09-1341
秋七月丙子大都商人來言: “海賊三十餘?着靑黃衣鳴?擊鼓截海殺掠人物.”

#高麗史36卷-世家36-忠惠王-후2-10-1341
八月癸亥元遣使來問海賊事仍令本國備軍須.

#高麗史36卷-世家36-忠惠王-후2-11-1341
丁卯王獵于東郊. 王日以遊獵爲事從者苦之.

#高麗史36卷-世家36-忠惠王-후2-12-1341
九月丙戌以李凌幹爲政丞.

#高麗史36卷-世家36-忠惠王-후2-13-1341
辛丑賜安元龍等及第.

#高麗史36卷-世家36-忠惠王-후2-14-1341
冬十月乙巳朔王?于東郊遂幸鄭天起第.

#高麗史36卷-世家36-忠惠王-후2-15-1341
丁巳王宴元使.

#高麗史36卷-世家36-忠惠王-후2-16-1341
十一月戊寅至日. 諸道賀箋不至.

#高麗史36卷-世家36-忠惠王-후2-17-1341
己丑幸內侍田子由家襲其妻李氏强汚之.

#高麗史36卷-世家36-忠惠王-후2-18-1341
癸巳王杖嬖人胡帖木兒燒其舌又燒其陰配島. 行至靑郊驛行路皆喜. 卽命召還遣醫治之人猶恐其不死.

#高麗史36卷-世家36-忠惠王-후2-19-1341
乙未夜幸朴守明家.

#高麗史36卷-世家36-忠惠王-후2-20-1341
戊戌夜幸故護軍朴伊刺赤妾家.

#高麗史36卷-世家36-忠惠王-후2-21-1341
十二月癸丑星山君李兆年乞退.

#高麗史36卷-世家36-忠惠王-후2-22-1341
前僉議評理李那海卒.

#高麗史36卷-世家36-忠惠王-후2-23-1341
乙卯輸西海粟于北殿結轍于道人不能行.

#高麗史36卷-世家36-忠惠王-후2-24-1341
丙寅王獵于江陰.

#高麗史36卷-世家36-忠惠王-후2-25-1341
壬午政堂文學朴遠卒.

#高麗史36卷-世家36-忠惠王-후3-01-1342
○(壬午)三年春正月丁亥王與*?{總}管李壽山較馬步於靑郊驛王親洗馬.

#高麗史36卷-世家36-忠惠王-후3-02-1342
丙申王出?己亥亦如之. 自是日以遊獵爲事出入無度.

#高麗史36卷-世家36-忠惠王-후3-03-1342
二月冊評理洪鐸之女爲和妃將納之林氏妬之. 乃封爲銀川翁主以慰其意.

#高麗史36卷-世家36-忠惠王-후3-04-1342
丁未王出?仍宴于鄭天起第.

#高麗史36卷-世家36-忠惠王-후3-05-1342
庚戌遣?林郡公王煦如元請大行王謚.

#高麗史36卷-世家36-忠惠王-후3-06-1342
戊午王發義成德泉寶興布四萬八千匹開鋪於市.

#高麗史36卷-世家36-忠惠王-후3-07-1342
癸亥王?于江陰縣扈從惡小托?鷹爭掠里閭?犬人莫敢言.

#高麗史36卷-世家36-忠惠王-후3-08-1342
三月庚辰以密直商議李玳爲三道巡撫使.

#高麗史36卷-世家36-忠惠王-후3-09-1342
辛巳元遣大卿終骨齎浮車十五?三千錠*?{段}子百匹來王出迎于迎賓館.

#高麗史36卷-世家36-忠惠王-후3-10-1342
壬午幸延慶宮宴元使.

#高麗史36卷-世家36-忠惠王-후3-11-1342
辛卯以武人前郞將韓用規爲典校副令.

#高麗史36卷-世家36-忠惠王-후3-12-1342
遣政丞李凌幹如元賀聖節.

#高麗史36卷-世家36-忠惠王-후3-13-1342
丙申遣南宮信齎布二萬匹及金銀?市于幽燕.

#高麗史36卷-世家36-忠惠王-후3-14-1342
夏四月戊辰王擊毬于崇仁門外去儀衛止令螺匠啓道.

#高麗史36卷-世家36-忠惠王-후3-15-1342
五月乙亥幸市廛觀擊毬.

#高麗史36卷-世家36-忠惠王-후3-16-1342
壬午幸延慶宮觀火山.

#高麗史36卷-世家36-忠惠王-후3-17-1342
癸巳幸賞春亭觀手搏戱.

#高麗史36卷-世家36-忠惠王-후3-18-1342
丙申頒祿內竪以不*?{支}祿訴之王使護軍承信縛提調郭之保黃和尙杖於宮門以承信代之.

#高麗史36卷-世家36-忠惠王-후3-19-1342
六月庚子朔下敎曰: “賊臣曹??難之後寡人赴都國家虞疑奸臣餘黨捏合虛辭扇亂不已而侍從之臣終始一節夾輔寡躬其功莫大帶礪難忘. 以海平府院君尹碩政丞蔡河中化平府院君金石堅政丞李凌幹理問洪彬上洛府院君金永旽西河君任子松贊成事金仁沇彦陽君金倫金海君李齊賢星山君李兆年僉議評理韓宗愈三司右使金永煦左使李蒙哥判密直司事李雲開城尹尹莘係前知密直司事李儼前同知密直司事尹桓朴靑前密直副使康允忠安千吉盧英瑞員外郞韓義臣軍簿判書裴佺崔濡知申事黃石奇判宗簿寺事孫守卿判司僕寺事尹元佑大護軍金添壽金善莊護軍南宮信林成等爲一等功臣圖形壁上父母妻超三等封爵一子除七品無子代姪甥女壻除八品給田百結奴婢十口永昌君金承澤鶴城君朴仁壽前軍簿判書安子由上護軍金鏡全允臧前判書雲觀事孫遠大護軍李光遠金莊護軍陳敎化承信李軒孫襲中郞將王碩李?李元龍李光桂郞將全卿洪買奴等爲二等功臣父母妻超三等封爵一子除八品無子代女壻除九品給田七十結奴婢五口.”

#高麗史36卷-世家36-忠惠王-후3-20-1342
甲寅幸神孝寺. 燈燭輩結香徒設祝壽齋於是寺王押座齋筵.

#高麗史36卷-世家36-忠惠王-후3-21-1342
丙辰王宴于龜山寺.

#高麗史36卷-世家36-忠惠王-후3-22-1342
己未元遣高龍普帖木兒不花等來迎奇皇后母李氏王迎龍普等于郊.

#高麗史36卷-世家36-忠惠王-후3-23-1342
辛酉幸洪法寺見僧?仙因問長生訣?仙對曰: “人有定分無過限之理但不可爲惡以促之.” 時王信術士言欲撤崇敎寺. ?仙問其故王曰: “書雲觀云: ‘此地有寺逆臣必生.’ 予恐曹?復生是以毁之.” 對曰: “自穆宗時已有此寺其*閒逆臣有幾?”

#高麗史36卷-世家36-忠惠王-후3-24-1342
戊辰王宴高龍普于延慶宮.

#高麗史36卷-世家36-忠惠王-후3-25-1342
秋七月庚辰幸花園賞蓮遂幸密直副使元顥第從金善莊金銳等數人王自持?以行.

#高麗史36卷-世家36-忠惠王-후3-26-1342
癸未賜李資乙等及第.

#高麗史36卷-世家36-忠惠王-후3-27-1342
甲午王宴帖木兒不花于花園.

#高麗史36卷-世家36-忠惠王-후3-28-1342
八月辛丑幸皇后母李氏第設餞宴.

#高麗史36卷-世家36-忠惠王-후3-29-1342
戊戌夜松岳鳴. 王怪而問之陳無作金對曰: “無傷也. 古詩有‘嵩岳三呼繞殿靑’之句.” 王悅賜布授郞將.

#高麗史36卷-世家36-忠惠王-후4-01-1343
○(癸未)四年春二月甲辰王率勇士觀角?戱夜與左右司郞中金永煦飮于北宮永煦醉臥王使左右扶上馬遂召從者曰: “汝郞中已贈我以所乘之馬.” 永煦翼日乃獻之.

#高麗史36卷-世家36-忠惠王-후4-02-1343
己酉王放鷹于東郊還幸和妃宮觀手搏戱.

#高麗史36卷-世家36-忠惠王-후4-03-1343
丙寅幸嬖臣林洪甫家洪甫獻侍婢.

#高麗史36卷-世家36-忠惠王-후4-04-1343
三月辛未幸東郊以彈丸射人爲?行路皆遁.

#高麗史36卷-世家36-忠惠王-후4-05-1343
王召富人大護軍林檜前護軍尹莊等十餘人授內庫貨如元販賣.

#高麗史36卷-世家36-忠惠王-후4-06-1343
癸酉地震二日.

#高麗史36卷-世家36-忠惠王-후4-07-1343
甲戌夜王率嬖人登旻天寺閣捕鳩遺火焚閣.

#高麗史36卷-世家36-忠惠王-후4-08-1343
乙亥作內廐破人家百餘區廣築墻宇又奪人田屬之命護軍韓範收其租輸車日用百兩.

#高麗史36卷-世家36-忠惠王-후4-09-1343
丙子罷習射場屬東西大悲院聚城中病人救藥贍衣食.

#高麗史36卷-世家36-忠惠王-후4-10-1343
己卯夜幸宰臣裴佺第*?{淫}其妻及其弟金?妻時佺在元.

#高麗史36卷-世家36-忠惠王-후4-11-1343
遣益城君洪鐸如元賀聖節.

#高麗史36卷-世家36-忠惠王-후4-12-1343
王起新闕于三峴.

#高麗史36卷-世家36-忠惠王-후4-13-1343
夏四月丙申朔日食.

#高麗史36卷-世家36-忠惠王-후4-14-1343
庚子王下僧?仙獄?仙善琴?醫術亦解漢蒙語王敬重稱爲師傅上殿不拜時人疾之至是矯旨放囚王怒命監察司鞫之流濟州.

#高麗史36卷-世家36-忠惠王-후4-15-1343
甲辰幸奇皇后母李氏第置酒.

#高麗史36卷-世家36-忠惠王-후4-16-1343
丙午大雨雹如李梅.

#高麗史36卷-世家36-忠惠王-후4-17-1343
庚戌京城民訛言: “王欲取民家小兒數十埋于新闕礎下.” 家家驚駭有抱兒逃竄者惡小乘*閒恣行剽竊.

#高麗史36卷-世家36-忠惠王-후4-18-1343
甲寅王宴于崇敎寺己未夜又宴于上護軍宋明理第. 初嬖臣崔遠告王曰: “進士井洞有處女美而艶.” 是夜王與俱至其家索之. 主家?謝以本無女王疑?匿之又疑遠欺罔皆殺之.

#高麗史36卷-世家36-忠惠王-후4-19-1343
庚申以康允成爲贊成事.

#高麗史36卷-世家36-忠惠王-후4-20-1343
壬戌密直商議李玳卒.

#高麗史36卷-世家36-忠惠王-후4-21-1343
五月乙丑朔王通尹桓妻柳氏.

#高麗史36卷-世家36-忠惠王-후4-22-1343
戊辰幸山臺岩擊毬.

#高麗史36卷-世家36-忠惠王-후4-23-1343
己巳星山君李兆年卒.

#高麗史36卷-世家36-忠惠王-후4-24-1343
癸酉地震丁丑戊寅亦如之.

#高麗史36卷-世家36-忠惠王-후4-25-1343
壬午元遣直省舍人實德來索宋遼金三國事蹟.

#高麗史36卷-世家36-忠惠王-후4-26-1343
癸未幸延慶宮宴元使.

#高麗史36卷-世家36-忠惠王-후4-27-1343
乙酉王餉新宮役徒文武臣僚及倉庫皆獻酒饌綾帛以助其費. 王置酒觀儺戱歡甚起舞又命宰相舞宰相遞拍檀板以舞. 王出銀百兩公主及銀川翁主亦各出五十兩以爲宴幣. 有人作乞胡戱賜銀五十兩餘皆收之. 自是命群臣盛辦酒饌逐日餉之爭極華美一食之費累布二三百匹人甚苦之. 尋罷.

#高麗史36卷-世家36-忠惠王-후4-28-1343
戊子大雨雹.

#高麗史36卷-世家36-忠惠王-후4-29-1343
辛卯公主移御延慶宮. 王置酒慰之夜觀角?戱.

#高麗史36卷-世家36-忠惠王-후4-30-1343
六月丙申幸馬巖觀手*?{搏}戱.

#高麗史36卷-世家36-忠惠王-후4-31-1343
復其人法.

#高麗史36卷-世家36-忠惠王-후4-32-1343
癸卯王遊東郊甲辰亦*始{如}之.

#高麗史36卷-世家36-忠惠王-후4-33-1343
丁未王放鷹于靑郊.

#高麗史36卷-世家36-忠惠王-후4-34-1343
己酉王出遊炭峴門外.

#高麗史36卷-世家36-忠惠王-후4-35-1343
壬子幸花園置酒.

#高麗史36卷-世家36-忠惠王-후4-36-1343
甲寅王微行捕雀于東郊.

#高麗史36卷-世家36-忠惠王-후4-37-1343
丁巳幸觀音房. 以嬖臣金善莊設忌日齋也.

#高麗史36卷-世家36-忠惠王-후4-38-1343
戊午幸南宮信第.

#高麗史36卷-世家36-忠惠王-후4-39-1343
王求取四件奴婢甚急曰寄上曰投屬曰先王所嘗賜與及人相貿易者.

#高麗史36卷-世家36-忠惠王-후4-40-1343
秋七月庚午幸鄭元龍第.

#高麗史36卷-世家36-忠惠王-후4-41-1343
辛未元使實德道見造成都監?文有曰: “納木石不及期者徵布配島.” 乃取歸館謂政丞蔡河中曰: “爲人君者當使民以時今役民妨農此邦之民其何以生? 吾將奏于帝.” 河中以告王大怒曰: “此必伴接人所誘也.” 河中對曰: “臣願殿下無輕怒. 人君不可輕殿下平日小事卽振聖威固非人主所宜爲也.” 王使河中等請之實德不聽令其所親固請乃止. 有白王者曰: “訴實德者前判閣崔天雨也.” 王召入內批頰流血.

#高麗史36卷-世家36-忠惠王-후4-42-1343
幸和妃殿晩幸判司僕寺事安義第.

#高麗史36卷-世家36-忠惠王-후4-43-1343
壬申以李?爲僉議評理商議.

#高麗史36卷-世家36-忠惠王-후4-44-1343
戊寅幸花園.

#高麗史36卷-世家36-忠惠王-후4-45-1343
癸未夜幸承信家置酒歡甚?鳴. 王曰: “?知主人意矣.” 提刃斷?頭謂承信曰: “汝必傷心.” 對曰: “?鳴有時無辜見殺誰敢不傷?” 卽賜布百匹.

#高麗史36卷-世家36-忠惠王-후4-46-1343
戊子以萬戶全贊强奸李包恭妻杖流之.

#高麗史36卷-世家36-忠惠王-후4-47-1343
八月丙申幸妙蓮寺凡六日自是數幸.

#高麗史36卷-世家36-忠惠王-후4-48-1343
庚子元使監丞吾羅古請享王王曰: “今日須往妙蓮寺爲樂.” 吾羅古先至候之王率二宮人及?乃至登寺北峯張樂. 天台宗僧中照起舞王悅命宮人對舞王亦起舞又命左右皆舞. 或作處容戱.

#高麗史36卷-世家36-忠惠王-후4-49-1343
李芸曹益淸奇轍等在元上書中書省極言王貪*?{淫}不道請立省以安百姓. 初芸兄儼與僧波哥景有隙波哥景?王曰: “儼常叱臣以爲汝王何等人吾不畏也.” 王怒命囚儼奴. 儼見於王欲自明王歐之. 儼?聲曰: “王何辱我. 王之初立伊誰之功?” 王雖激怒於波哥景實惡芸也.

#高麗史36卷-世家36-忠惠王-후4-50-1343
乙巳元遣太監朴帖木兒不花來索童女.

#高麗史36卷-世家36-忠惠王-후4-51-1343
丁未幸妙蓮寺以寺僧辦宴請幸也.

#高麗史36卷-世家36-忠惠王-후4-52-1343
戊申王出內帑五綜布百匹加*?{斂}近侍左右番宴中秋於新宮樓. 有一嬖人白王曰: “知人室家莫若盲人巫女上若求美女當問此輩.” 王卽命惡小侵虐盲巫.

#高麗史36卷-世家36-忠惠王-후4-53-1343
辛亥王微行遊于靑郊.

#高麗史36卷-世家36-忠惠王-후4-54-1343
九月丁卯以僉議評理康允忠爲楊廣全羅慶尙道問民疾苦使; 贊成事尹桓爲江陵交州道都巡問使; 右常侍全允臧爲西海平壤道巡慰使.

#高麗史36卷-世家36-忠惠王-후4-55-1343
乙亥夜王以單騎遊巖花路夜半還宮.

#高麗史36卷-世家36-忠惠王-후4-56-1343
丙子王獵于東郊.

#高麗史36卷-世家36-忠惠王-후4-57-1343
丁丑夜王微行遊城中崔安義家奴叱之王怒杖之幾死.

#高麗史36卷-世家36-忠惠王-후4-58-1343
壬午夜幸妙通寺.

#高麗史36卷-世家36-忠惠王-후4-59-1343
甲申王令崔安義買駱駝三頭來飾以錦?珠玉載以寶?.

#高麗史36卷-世家36-忠惠王-후4-60-1343
丙戌夜以商賈齎內帑入元行販?授將軍.

#高麗史36卷-世家36-忠惠王-후4-61-1343
己丑幸尹桓家.

#高麗史36卷-世家36-忠惠王-후4-62-1343
庚寅夜惡小鳳骨等三人詐稱大家入注簿孔甫家奸其妻行省執殺之.

#高麗史36卷-世家36-忠惠王-후4-63-1343
冬十月癸巳朔評理致仕尹宣佐卒.

#高麗史36卷-世家36-忠惠王-후4-64-1343
己亥王?于伯顔平三日乃還.

#高麗史36卷-世家36-忠惠王-후4-65-1343
王以石壓殺强奸囚三人.

#高麗史36卷-世家36-忠惠王-후4-66-1343
癸丑新宮成.

#高麗史36卷-世家36-忠惠王-후4-67-1343
甲寅移御丁巳百官皆賀監察大夫申仲佺先獻綵*?{段}二匹人譏其*?{諂}.

#高麗史36卷-世家36-忠惠王-후4-68-1343
有人入內廚取饅頭王怒以爲盜卽命殺之.

#高麗史36卷-世家36-忠惠王-후4-69-1343
壬戌元遣資政院使高龍普大監朴帖木兒不花賜王衣酒王出迎.

#高麗史36卷-世家36-忠惠王-후4-70-1343
十一月丙寅王與高龍普御市街樓觀擊毬及角?戱賜勇士布無?.

#高麗史36卷-世家36-忠惠王-후4-71-1343
壬午元遣乃住等八人來稱索鞍轎.

#高麗史36卷-世家36-忠惠王-후4-72-1343
甲申托以告郊頒赦遣大卿朶赤郞中別失哥等六人來王欲托疾不迎龍普曰: “帝常謂王不敬若不出迎帝疑滋甚.” 王率百官朝服郊迎聽詔于征東省朶赤乃住等蹴王縛之王急呼高院使龍普叱之使者皆拔刃執侍從群小. 百官皆走匿左右司郞中金永煦萬戶姜好禮密直副使崔安祐鷹揚軍金善莊等中?持平盧俊卿及勇士二人被殺中刀?者甚多. 辛裔伏兵禦外以助之. 朶赤等卽掖王載一馬馳去王請小留朶赤等拔刃脅之. 王悶甚索酒有一?獻之. 萬戶權謙羅英傑爲押領官龍普與朴帖木兒不花及諸軍萬戶李中敏金珠慶金上琦等執弓劒搜索勢家. 朶赤等命龍普整治國事德成府院君奇轍理問洪彬權征東省. 龍普遣人捕王之侍從群小朴良衍林信崔安義金善莊承信等十餘人囚之宋明理趙成柱尹元佑韓暉康贊等素與龍普善故免. 龍普與轍彬蔡河中等封內帑.

#高麗史36卷-世家36-忠惠王-후4-73-1343
丁亥放銀川翁主等宮人百二十六人.

#高麗史36卷-世家36-忠惠王-후4-74-1343
己丑高龍普還.

#高麗史36卷-世家36-忠惠王-후4-75-1343
庚寅王至肅州索衾於州守安鈞鈞不獻告朶赤等曰: “王以貪*?{淫}得罪又欲奪我衾如何?” 朶赤曰: “汝爲此州誰使之耶. 汝王?寒索衾汝不與其於人臣之義何?” 遂以鐵尺擊之垂死.

#高麗史36卷-世家36-忠惠王-후4-76-1343
壬辰判密直司事朴仁幹卒于元. 仁幹時爲元子師傅.

#高麗史36卷-世家36-忠惠王-후4-77-1343
十二月乙未遣漢陽君韓宗愈判密直司事孫守卿如元進方物.

#高麗史36卷-世家36-忠惠王-후4-78-1343
辛丑前代言印?以檻車載林信朴良衍林以道南宮信崔安義金添壽閔渙王碩承信等九人如元.

#高麗史36卷-世家36-忠惠王-후4-79-1343
丁未宰相及國老會議上書中書省請赦王罪.

#高麗史36卷-世家36-忠惠王-후4-80-1343
癸丑帝以檻車流王于揭陽縣諭王若曰: “爾王禎爲人上而剝民已甚雖以爾血啖天下之狗猶爲不足. 然朕不嗜殺是用流爾揭陽爾無我怨往哉.” 揭陽去燕京二萬餘里. 元子使裴佺獻衣一襲佺獻已卽行王使呼之卽不及矣無一人從行者王手持衣?而去.

#高麗史36卷-世家36-忠惠王-후5-01-1344
○(甲申)五年春正月王在元.

#高麗史36卷-世家36-忠惠王-후5-02-1344
元以柳濯爲合浦萬戶. 舊萬戶僉議商議楊之秀不肯受代久而乃出遊于道內莫有問者.

#高麗史36卷-世家36-忠惠王-후5-03-1344
戊辰宰相會百官及國老欲署名呈省書國老多不至事竟未就王傳車疾驅艱楚萬狀未至揭陽丙子薨于岳陽縣. 或云遇?或云食橘而?國人聞之莫有悲之者小民至有欣躍以爲復見更生之日. 初宮中及道路歌曰: “阿也麻古之那從今去何時來?” 至是人解之曰: “岳陽亡故之難今日去何時還?” 王在位前後六年壽三十. 六月癸酉喪至八月庚申葬永陵. 恭愍王六年閏九月癸亥上尊謚曰獻孝大王十六年正月丁亥元賜謚曰忠惠. 王性游俠好酒色耽于遊?荒*?{淫}無度聞人妻妾之美無親?貴賤皆納之後宮幾百餘於財利分析絲毫常事經營群小爭進計?奪人土田奴婢盡屬寶興庫良馬以充內廐. 給布回回家取其利令椎牛進肉日十五斤. 新宮之役張旗設鼓親登墻督之宮成徵漆諸道丹*확之輸後期者徵布倍?. 吏緣爲姦百姓愁怨群小得志忠直見斥一有直言者必加誅戮人人畏罪莫敢言者.

#高麗史36卷-世家36-忠惠王-후5-04-1344
史臣贊曰: “忠惠王以英銳之才用之於不善?比惡小荒*?{淫}縱恣內則見責於父王上則得罪於天子身爲?囚死於道路宜矣. 雖有一老臣李兆年言之?切其如不我聽何哉?”

世家卷第三十六.


#高麗史37卷-世家37-00-00-00-0000
世家卷第三十七. 高麗史三十七.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史37卷-世家37-忠穆王-00-00-0000
忠穆王.

#高麗史37卷-世家37-忠穆王-00-01-0000
忠穆顯孝大王諱昕蒙古諱八思麻朶兒只忠惠王長子母曰德寧公主忠肅王六年丁丑四月乙酉生性聰慧入元宿衛. 忠惠王五年二月丁未高龍普抱王以見帝帝問曰: “汝學父乎抑學母乎?” 對曰: “願學母.” 帝嘆其天性好善惡惡遂令襲位時王年八歲. 下敎戒國內臣僚“一革弊政慰恤百姓.”

#高麗史37卷-世家37-忠穆王-00-02-0000
乙卯元遣不哥奴等來閱內廐馬.

#高麗史37卷-世家37-忠穆王-00-03-0000
閏月丙寅王命政丞蔡河中司空姜好禮政堂文學鄭乙輔同知密直司事金上琦薛玄固密直提學張沆?議國政以咸陽君朴忠佐陽川君許伯判田民都監事竄韓范張松沈奴介田頭乞不花等十五人于島鄭天起蘇敬夫趙成柱放歸田里皆先王之嬖幸也.

#高麗史37卷-世家37-忠穆王-00-04-0000
丁卯監察司悉收先王時惡小告身.

#高麗史37卷-世家37-忠穆王-00-05-0000
壬申遣僉議商議李?如元賀郊赦.

#高麗史37卷-世家37-忠穆王-00-06-0000
三月癸卯?林郡公王煦前典法判書崔文度如元賀聖節.

#高麗史37卷-世家37-忠穆王-00-07-0000
乙巳元遣使來求苧布.

#高麗史37卷-世家37-忠穆王-00-08-0000
夏四月政丞奇轍萬戶權謙前摠郞盧永奉國璽詣行宮.

#高麗史37卷-世家37-忠穆王-00-09-0000
癸酉王封叔祺爲江陵府院大君; 玹爲益興府院君; 愼爲大匡元尹; 怡爲正匡元尹; 以蔡河中爲右政丞; 韓宗愈爲左政丞; 李齊賢判三司事; 金倫權謙朴忠佐爲贊成事; 羅益禧孫守卿爲?理; 金承嗣金上琦爲三司右左使.

#高麗史37卷-世家37-忠穆王-00-10-0000
乙酉王至自元.

#高麗史37卷-世家37-忠穆王-00-11-0000
丙戌元遣桑哥來頒詔曰: “昔我祖宗奄有萬方外薄四海. 于時高麗慕義效順用建東國傳之子孫世守藩輔. 不謂近者高麗國王寶塔實里肆爲無道?毒境內民不堪命來訴京師今正厥罰遷之嶺表. 然念自其先世事我列聖罔有二心一朝後嗣不克繼承遂失世爵在朕奚忍. 又念海隅蒼生皆朕赤子久罹塗炭良切予懷乃命其子八禿麻朶兒只仍襲征東行省左丞相高麗國王布朕德澤輯寧吾民. 其寶塔實里所行虐政?從釐革人民逃避山林?令有司剋日招撫勸農興學凡合整治事宜悉遵成制?爾有衆各保生業共玆昇平之樂豈不偉哉. 其或荒?朕命邦有常憲寧不知懼?” 是日王宴桑哥用女樂百官侍坐皆簪花名曰君臣慶會宴.

#高麗史37卷-世家37-忠穆王-00-12-0000
五月甲午元遣李?秦瑾來冊王曰: “東方有國盖數百年北面歸朝已三四世不謂人倫之多變致煩天討之屢加. 顧惟甥舅之親重以君臣之義用明保夫小子?獲承于先王. 咨爾八禿麻朶兒只??之年英敏之器非有父師之訓已知稼穡之難式紹王封匪加于舊載登宰路其命維新. 毋侮老成毋虐鰥寡毋謂己知毋恃己能. 思乃祖事大之誠以保其社稷謹爾父亡身之戒而利其民人. 所以輯寧爾邦亦惟敬典在德. 於?內外交正尙盖前人之愆左右皆賢永篤後來之慶. 其聽朕命毋易攸言. 可特授開府儀同三司征東行中書省左丞相上柱國嗣封高麗國王.”

#高麗史37卷-世家37-忠穆王-00-13-0000
宴元使于延慶宮毋后公主在北向南王在西向東各贈廐馬一匹白金五十兩.

#高麗史37卷-世家37-忠穆王-00-14-0000
己酉元遣使來求皮幣.

#高麗史37卷-世家37-忠穆王-00-15-0000
丙辰遣密直全思義如元謝冊命.

#高麗史37卷-世家37-忠穆王-00-16-0000
丁巳元流忠惠王嬖人崔和尙于靖州路林信于彬州路朴良衍于沆州路閔渙于辰州路金添壽于永州路林以道于桂陽路承信于歸州路南宮信于道州路王碩于金州路.

#高麗史37卷-世家37-忠穆王-00-17-0000
六月壬戌發新宮所貯三食邑布四千餘匹歸廣興倉金玉重器還王府.

#高麗史37卷-世家37-忠穆王-00-18-0000
甲子前僉議贊成事劉方世卒.

#高麗史37卷-世家37-忠穆王-00-19-0000
壬申詔書使直省舍人奇完者不花來王出迎于迎賓館.

#高麗史37卷-世家37-忠穆王-00-20-0000
慶華公主薨.

#高麗史37卷-世家37-忠穆王-00-21-0000
癸酉大行王之喪至自岳陽.

#高麗史37卷-世家37-忠穆王-00-22-0000
乙卯置書筵以右政丞蔡河中左政丞韓宗愈判三司事李齊賢贊成事朴忠佐金倫權謙興海君裴佺直城君盧英瑞判密直司事李?知密直司事黃石奇同知密直司事許伯前僉議?理辛裔僉議?理孫守卿密直副使奉天祐安震安軸典理判書閔思平知申事金光轍右代言韓仲禮左代言河有源右副代言李公遂左副代言尹?鷹揚軍上將軍羅英傑上護軍尹之彪判通禮門事趙文瑾大司成梁溫判典校寺事鄭怡右司議李衍宗左司議吳珣執義趙淵祭酒田叔蒙大護軍鄭?掌令李餘慶司藝許齡典儀副令鄭天濡宗簿副令成元度起居注朴允文起居郞宋天鳳典理正郞金君發李達衷都官正郞金希祖左獻納鄭思度持平金*??金*??左正言尹安之典校丞全忠典儀注簿孫涌德寧府注簿洪俊更日侍讀.

#高麗史37卷-世家37-忠穆王-00-23-0000
秋七月己酉以母后不豫放囚.

#高麗史37卷-世家37-忠穆王-00-24-0000
八月庚申葬忠惠王于永陵.

#高麗史37卷-世家37-忠穆王-00-25-0000
丁卯書筵罷講起居郞朴允文後出宦者李伯告王曰: “請令允文速署奴家兄告身.” 王曰: “若是則何異前代崔和尙之所爲乎? 汝宜以私請之.”

#高麗史37卷-世家37-忠穆王-00-26-0000
丙子王命毁新宮作崇文館.

#高麗史37卷-世家37-忠穆王-00-27-0000
癸未元遣使來索鞍.

#高麗史37卷-世家37-忠穆王-00-28-0000
丙戌元遣兵部尙書溥花同知資政院朶兒赤來傳皇后懿旨曰: “凡吾親戚勿倚勢奪人田民如有違異必罪之法司知而故縱亦當罪之.”

#高麗史37卷-世家37-忠穆王-00-29-0000
九月丁亥朔日食.

#高麗史37卷-世家37-忠穆王-00-30-0000
己丑僉議?理羅益禧卒.

#高麗史37卷-世家37-忠穆王-00-31-0000
癸卯以母后不豫赦二罪以下.

#高麗史37卷-世家37-忠穆王-00-32-0000
甲辰葬慶華公主.

#高麗史37卷-世家37-忠穆王-00-33-0000
甲寅王宴元使.

#高麗史37卷-世家37-忠穆王-00-34-0000
冬十月庚申禁王嫌名姓氏從外家.

#高麗史37卷-世家37-忠穆王-00-35-0000
甲子以王煦爲右政丞; 金倫爲左政丞; 金永煦康允成爲贊成事; 全思義姜祐爲?理; 李?爲政堂文學; 權適判密直司事; 許伯爲密直司使; 奉天祐安軸知密直司事; 閔思平爲監察大夫.

#高麗史37卷-世家37-忠穆王-00-36-0000
丙子幸內院設靈寶道場.

#高麗史37卷-世家37-忠穆王-00-37-0000
癸未王宴皇后母李氏.

#高麗史37卷-世家37-忠穆王-00-38-0000
十一月癸巳賜河乙沚等及第.

#高麗史37卷-世家37-忠穆王-00-39-0000
十二月戊午遣德城府院君奇轍如元賀正王餞于迎賓館.

#高麗史37卷-世家37-忠穆王-00-40-0000
己巳瀋王暠至自元.

#高麗史37卷-世家37-忠穆王-00-41-0000
丁丑元遣使來錫忠宣忠肅王謚冊.

#高麗史37卷-世家37-忠穆王-00-42-0000
己卯公主貶直城君盧英瑞于光陽右代言田叔蒙于東萊.

#高麗史37卷-世家37-忠穆王-01-01-1345
○(乙酉)元年春正月丙戌王率百官賀正于行省.

#高麗史37卷-世家37-忠穆王-01-02-1345
甲午地震凡二日.

#高麗史37卷-世家37-忠穆王-01-03-1345
壬寅親設百高座道場于康安殿.

#高麗史37卷-世家37-忠穆王-01-04-1345
丁未復置政房以贊成事朴忠佐金永煦?理辛裔知申事李公遂爲提調官.

#高麗史37卷-世家37-忠穆王-01-05-1345
乙卯地震.

#高麗史37卷-世家37-忠穆王-01-06-1345
三月丙寅定安府院君許琮卒.

#高麗史37卷-世家37-忠穆王-01-07-1345
辛未燃燈王如奉恩寺.

#高麗史37卷-世家37-忠穆王-01-08-1345
三月丁亥元直省舍人也速迭兒等來頒詔王率百官出迎.

#高麗史37卷-世家37-忠穆王-01-09-1345
戊子宴元使于內殿.

#高麗史37卷-世家37-忠穆王-01-10-1345
丙申幸乾聖王輪二寺.

#高麗史37卷-世家37-忠穆王-01-11-1345
丁酉遣判三司事權謙密直副使柳濯如元賀聖節.

#高麗史37卷-世家37-忠穆王-01-12-1345
乙巳親醮于康安殿.

#高麗史37卷-世家37-忠穆王-01-13-1345
己酉幸福靈寺.

#高麗史37卷-世家37-忠穆王-01-14-1345
庚戌幸外帝釋院.

#高麗史37卷-世家37-忠穆王-01-15-1345
夏四月丙辰雨雹.

#高麗史37卷-世家37-忠穆王-01-16-1345
丁卯以金永煦爲左政丞; 朴忠佐判三司事; 全思義孫守卿安軸爲贊成事; 李?李蒙哥張沆爲?理; 鄭乙輔爲政堂文學; 印?爲密直使.

#高麗史37卷-世家37-忠穆王-01-17-1345
五月甲申元遣使來索紋苧布.

#高麗史37卷-世家37-忠穆王-01-18-1345
戊申以旱禁酒.

#高麗史37卷-世家37-忠穆王-01-19-1345
六月癸丑朔僉議評理崔文度卒.

#高麗史37卷-世家37-忠穆王-01-20-1345
甲寅王如奉恩寺.

#高麗史37卷-世家37-忠穆王-01-21-1345
丁卯王受菩薩戒于內殿.

#高麗史37卷-世家37-忠穆王-01-22-1345
秋七月甲申彗見紫薇垣.

#高麗史37卷-世家37-忠穆王-01-23-1345
丁亥太白晝見彗見北河北.

#高麗史37卷-世家37-忠穆王-01-24-1345
壬辰元遣使來賜王衣酒索熊羔皮.

#高麗史37卷-世家37-忠穆王-01-25-1345
乙未瀋王暠薨.

#高麗史37卷-世家37-忠穆王-01-26-1345
九月乙巳幸妙通寺.

#高麗史37卷-世家37-忠穆王-01-27-1345
丙午慮囚.

#高麗史37卷-世家37-忠穆王-01-28-1345
冬十月癸丑分遣廉察蘇復使于楊廣全羅慶尙三道.

#高麗史37卷-世家37-忠穆王-01-29-1345
辛酉王謁景靈殿.

#高麗史37卷-世家37-忠穆王-01-30-1345
十一月乙未設八關會幸法王寺.

#高麗史37卷-世家37-忠穆王-01-31-1345
己亥以大寒放囚.

#高麗史37卷-世家37-忠穆王-01-32-1345
十二月癸丑遣左政丞金永煦如元獻方物.

#高麗史37卷-世家37-忠穆王-01-33-1345
乙丑王煦罷以金永煦爲右政丞印承旦爲左政丞李穀爲密直使.

#高麗史37卷-世家37-忠穆王-02-01-1346
○(丙戌)二年春二月庚戌朔日食.

#高麗史37卷-世家37-忠穆王-02-02-1346
乙丑燃燈王如奉恩寺.

#高麗史37卷-世家37-忠穆王-02-03-1346
三月丙申幸王輪乾聖二寺.

#高麗史37卷-世家37-忠穆王-02-04-1346
乙巳親醮于康安殿.

#高麗史37卷-世家37-忠穆王-02-05-1346
戊申東界芋陵島人來朝.

#高麗史37卷-世家37-忠穆王-02-06-1346
夏四月己酉朔奉安大行王眞于景靈殿.

#高麗史37卷-世家37-忠穆王-02-07-1346
乙亥元遣使來賜王衣酒.

#高麗史37卷-世家37-忠穆王-02-08-1346
丁丑元遣使來索紋苧布.

#高麗史37卷-世家37-忠穆王-02-09-1346
五月乙酉?大行王于太廟以政丞韓渥?理李揆配享.

#高麗史37卷-世家37-忠穆王-02-10-1346
丙戌延安君李儼卒.

#高麗史37卷-世家37-忠穆王-02-11-1346
庚寅右政丞金永煦還自元帝賜王衣酒.

#高麗史37卷-世家37-忠穆王-02-12-1346
以旱禁酒.

#高麗史37卷-世家37-忠穆王-02-13-1346
壬辰親設祈雨道場于內殿.

#高麗史37卷-世家37-忠穆王-02-14-1346
癸巳徙市.

#高麗史37卷-世家37-忠穆王-02-15-1346
六月己酉王如奉恩寺.

#高麗史37卷-世家37-忠穆王-02-16-1346
癸丑王宴元使于內殿.

#高麗史37卷-世家37-忠穆王-02-17-1346
壬戌慮囚.

#高麗史37卷-世家37-忠穆王-02-18-1346
甲寅雨.

#高麗史37卷-世家37-忠穆王-02-19-1346
壬午化平府院君金石堅卒.

#高麗史37卷-世家37-忠穆王-02-20-1346
秋八月戊申延德大君塤卒.

#高麗史37卷-世家37-忠穆王-02-21-1346
九月甲申遣贊成事金永旽如元請親朝賀正兼謝衣酒.

#高麗史37卷-世家37-忠穆王-02-22-1346
甲午幸演福寺.

#高麗史37卷-世家37-忠穆王-02-23-1346
壬寅慮囚.

#高麗史37卷-世家37-忠穆王-02-24-1346
冬十月庚申敎曰: “太祖開國四百二十有九年于玆其*閒典章文物嘉言善行秘而不傳何以示後? 故我忠宣王命臣閔漬修編年綱目尙多闕漏宜加纂述頒布中外.” 乃命府院君李齊賢贊成事安軸韓山君李穀安山君安震提學李仁復撰進又命修忠烈忠宣忠肅三朝實錄.

#高麗史37卷-世家37-忠穆王-02-25-1346
甲子王謁景靈殿.

#高麗史37卷-世家37-忠穆王-02-26-1346
贊成事尹繼宗卒.

#高麗史37卷-世家37-忠穆王-02-27-1346
己巳永嘉府院君權溥卒.

#高麗史37卷-世家37-忠穆王-02-28-1346
閏月戊戌元遣直省舍人金?來頒詔王出迎于行省.

#高麗史37卷-世家37-忠穆王-02-29-1346
辛丑宴元使于內殿.

#高麗史37卷-世家37-忠穆王-02-30-1346
十一月丁巳設八關會翼日王御儀鳳樓觀樂墜榻傷臂.

#高麗史37卷-世家37-忠穆王-02-31-1346
十二月戊子火者伯顔帖木兒奉御香來王賜金帶及鞍.

#高麗史37卷-世家37-忠穆王-02-32-1346
庚寅天狗墮康安殿西.

#高麗史37卷-世家37-忠穆王-03-01-1347
○(丁亥)三年春正月甲辰朔日食日官不告.

#高麗史37卷-世家37-忠穆王-03-02-1347
丁巳元使白狗兒奉聖旨來王出迎于郊.

#高麗史37卷-世家37-忠穆王-03-03-1347
庚申太白晝見.

#高麗史37卷-世家37-忠穆王-03-04-1347
丁卯元遣人取政丞盧?二女以歸.

#高麗史37卷-世家37-忠穆王-03-05-1347
壬申以同知密直司事全允臧爲交州道都巡問使令檢括雙城人口.

#高麗史37卷-世家37-忠穆王-03-06-1347
二月丙子以平壤尹尹之彪爲西北面存撫使.

#高麗史37卷-世家37-忠穆王-03-07-1347
庚辰盜入太廟.

#高麗史37卷-世家37-忠穆王-03-08-1347
甲申元使阿丹不花奉詔來王出迎于郊.

#高麗史37卷-世家37-忠穆王-03-09-1347
丙戌燃燈王如奉恩寺.

#高麗史37卷-世家37-忠穆王-03-10-1347
己丑置整治都監以?林郡公王煦左政丞金永旽贊成事安軸判密直司事金光轍爲判事鄭?等三十三人爲屬官.

#高麗史37卷-世家37-忠穆王-03-11-1347
辛卯分遣李敏金*??于楊廣李元具金英利于全羅南宮敏李培中于慶尙朴光厚崔元祐于西海鄭?于平壤金君發于江陵郭*운于交州道令度民田?兼按廉存撫使.

#高麗史37卷-世家37-忠穆王-03-12-1347
甲午以左政丞金永旽贊成事李君?右代言鄭思度提調政房.

#高麗史37卷-世家37-忠穆王-03-13-1347
三月癸丑親醮三界于康安殿.

#高麗史37卷-世家37-忠穆王-03-14-1347
乙卯遣政丞盧?如元賀聖節.

#高麗史37卷-世家37-忠穆王-03-15-1347
壬戌幸外帝釋院.

#高麗史37卷-世家37-忠穆王-03-16-1347
戊辰整治都監以奇皇后族弟三萬奪人田杖之下獄死.

#高麗史37卷-世家37-忠穆王-03-17-1347
夏四月辛丑以旱禁酒.

#高麗史37卷-世家37-忠穆王-03-18-1347
五月壬寅朔幸旻天寺.

#高麗史37卷-世家37-忠穆王-03-19-1347
癸亥雨雹大如梨.

#高麗史37卷-世家37-忠穆王-03-20-1347
丙寅徙市.

#高麗史37卷-世家37-忠穆王-03-21-1347
六月甲戌遣?理安子由如元獻苧布.

#高麗史37卷-世家37-忠穆王-03-22-1347
元遣中書省右司都事兀理不花賜王衣酒.

#高麗史37卷-世家37-忠穆王-03-23-1347
丁亥元放院使高龍普于金剛山.

#高麗史37卷-世家37-忠穆王-03-24-1347
戊子王宴高龍普及諸元使于內殿.

#高麗史37卷-世家37-忠穆王-03-25-1347
監察司論安子由攝事*大廟不殺牲之罪王以子由有功於父王且方奉使上國原之.

#高麗史37卷-世家37-忠穆王-03-26-1347
丙申遣三司右使廉悌臣如元謝賜衣酒.

#高麗史37卷-世家37-忠穆王-03-27-1347
秋七月癸卯以星變設祈禳道場于內殿.

#高麗史37卷-世家37-忠穆王-03-28-1347
丙午夜天霓自東起墜于男山俄而復起爲二分向南北.

#高麗史37卷-世家37-忠穆王-03-29-1347
辛酉元使阿魯欲自濯衣索米屑左右曰: “國家待帝使有禮豈宜親澣?” 强之乃進償以?五兩.

#高麗史37卷-世家37-忠穆王-03-30-1347
壬戌親設星變祈禳道場于內殿.

#高麗史37卷-世家37-忠穆王-03-31-1347
八月乙亥以星變設祈禳道場于內殿.

#高麗史37卷-世家37-忠穆王-03-32-1347
丁丑阿魯等還王宴于內殿.

#高麗史37卷-世家37-忠穆王-03-33-1347
戊寅元太僕寺遣李家奴帖木兒安伯顔不花來取耽羅馬.

#高麗史37卷-世家37-忠穆王-03-34-1347
九月丁未親設藏經道場于康安殿.

#高麗史37卷-世家37-忠穆王-03-35-1347
丁卯飯僧四千一百于旻天寺.

#高麗史37卷-世家37-忠穆王-03-36-1347
冬十月壬申理問所以撤宦者及豪强田莊囚密城副使李孫慶驪興副使李蒙正西州副使趙冬暉.

#高麗史37卷-世家37-忠穆王-03-37-1347
甲戌賜金仁琯等及第.

#高麗史37卷-世家37-忠穆王-03-38-1347
庚辰遣蘇復別監于諸道.

#高麗史37卷-世家37-忠穆王-03-39-1347
辛巳以平壤尹金用謙兼西北面都巡問使.

#高麗史37卷-世家37-忠穆王-03-40-1347
癸未親設靈寶道場于康安殿.

#高麗史37卷-世家37-忠穆王-03-41-1347
置孩兒都監.

#高麗史37卷-世家37-忠穆王-03-42-1347
乙酉元召還高龍普.

#高麗史37卷-世家37-忠穆王-03-43-1347
癸巳遣益城君?如元獻童女.

#高麗史37卷-世家37-忠穆王-03-44-1347
甲午元以三萬之死遣直省舍人僧家奴杖整治官白文寶申君平全成安河楫南宮敏趙臣玉金達祥盧仲孚李天伯許湜李承閏安克仁鄭光度吳璟徐浩田祿生唯安軸王煦以聖旨原之前判密直司事金光轍前大護軍李元具以病免. 帝仍降璽書復置整治都監令王煦判事.

#高麗史37卷-世家37-忠穆王-03-45-1347
丙申遣行省郞中李壽山如元獻童女.

#高麗史37卷-世家37-忠穆王-03-46-1347
十一月壬子以王煦領都僉議司事.

#高麗史37卷-世家37-忠穆王-03-47-1347
十二月丙子遣天水郡公康伯贊成事康允忠如元賀正.

#高麗史37卷-世家37-忠穆王-04-01-1348
○(戊子)四年春二月己巳彦陽府院君金倫卒.

#高麗史37卷-世家37-忠穆王-04-02-1348
辛未遣使賑飢于西海楊廣道.

#高麗史37卷-世家37-忠穆王-04-03-1348
辛巳遣慶山府院大君盧?請入朝.

#高麗史37卷-世家37-忠穆王-04-04-1348
乙未元中書省移咨云: “至正七年九月十四日咬咬?薛第三日明仁殿內有時分速古赤佛家奴云: ‘都赤撒迪米失殿中監給事中燕古兒赤等有來帖木兒?失左丞相特奉聖旨在前高麗百姓未曾歸附的時分他每倚本俗行來也者托賴上天屬了?每的時分. 昨前知道不?失里將那百姓好生殘害的上明知道一介人害高麗百姓?道將不?失里罰去?南地面爲他依勢力不依法度行來的勾當已嘗命?知彼中事體王脫?金那海敎正理去來. 時下促急便?生正理的有如今交八麻朶兒赤和王脫?等與省得的勾當的好人一同不*?{揀}是誰依勢力欺壓百姓的幷民*閒不事理好生正理奏將來者.’”

#高麗史37卷-世家37-忠穆王-04-05-1348
三月丁酉朔以判三司事李齊賢永山君張沆密直提學安牧提調經史都監又以張沆及僉議?理全允臧軍簿判書李衍宗前典法判書朴元桂前成均祭酒李達衷前右司議尹*당等爲吏學都監判事典理摠郞安輯司藝李允升爲副使典理佐郞成俊德直講孫光嗣爲判官.

#高麗史37卷-世家37-忠穆王-04-06-1348
庚子禁酒.

#高麗史37卷-世家37-忠穆王-04-07-1348
壬寅遣寧川府院君李凌幹如元賀聖節. 仍請忠惠王謚帝不允.

#高麗史37卷-世家37-忠穆王-04-08-1348
己酉遣三司右使金那海如元請改正先王之罪.

#高麗史37卷-世家37-忠穆王-04-09-1348
丙辰幸妙通寺.

#高麗史37卷-世家37-忠穆王-04-10-1348
壬戌親設三界大醮于康安殿.

#高麗史37卷-世家37-忠穆王-04-11-1348
夏四月丁卯朔封宗室?爲德興府院君; ?爲慶昌府院君; 元爲延昌君; 李廣爲宜春君; 白文擧爲僉議?理致仕.

#高麗史37卷-世家37-忠穆王-04-12-1348
癸未雨雹大如梅.

#高麗史37卷-世家37-忠穆王-04-13-1348
丁亥遣評理柳濯如元獻苧布.

#高麗史37卷-世家37-忠穆王-04-14-1348
是月京城大飢疫.

#高麗史37卷-世家37-忠穆王-04-15-1348
五月癸丑海平府院君尹碩死.

#高麗史37卷-世家37-忠穆王-04-16-1348
乙丑大雨松岳崩水溢飄沒人家甚多.

#高麗史37卷-世家37-忠穆王-04-17-1348
六月己巳以雨?設消?法席于內殿.

#高麗史37卷-世家37-忠穆王-04-18-1348
丙戌興寧君安軸卒.

#高麗史37卷-世家37-忠穆王-04-19-1348
壬辰慮囚.

#高麗史37卷-世家37-忠穆王-04-20-1348
秋七月壬申以天變宥二罪以下.

#高麗史37卷-世家37-忠穆王-04-21-1348
戊申上洛府院君金永旽卒.

#高麗史37卷-世家37-忠穆王-04-22-1348
戊午貶監察掌令宋天鳳爲光陽監務.

#高麗史37卷-世家37-忠穆王-04-23-1348
八月壬申下獻納元松壽郭忠秀于行省鞫之.

#高麗史37卷-世家37-忠穆王-04-24-1348
丙戌元松壽郭忠秀罷以鄭尙德爲持平鄭國鏡曹淹爲左右獻納.

#高麗史37卷-世家37-忠穆王-04-25-1348
戊子元遣孫元之帖木兒來求?人.

#高麗史37卷-世家37-忠穆王-04-26-1348
冬十月丙寅王不豫放囚移御于乾聖寺自是數移御寺院及私第.

#高麗史37卷-世家37-忠穆王-04-27-1348
癸酉德寧公主徙居于密直副使安牧第庶務皆決焉.

#高麗史37卷-世家37-忠穆王-04-28-1348
十一月癸巳朔公主以王疾遣前贊成事李君?設水陸會於天磨山禱之.

#高麗史37卷-世家37-忠穆王-04-29-1348
吳王遣完者帖木兒來獻佛經鷹犬.

#高麗史37卷-世家37-忠穆王-04-30-1348
癸卯平壤君趙瑋卒.

#高麗史37卷-世家37-忠穆王-04-31-1348
十二月乙丑杖流僧宗範于濟州宗範判事任瑞生子欲刃其父其弟琦救之以劒擊割琦鼻.

#高麗史37卷-世家37-忠穆王-04-32-1348
丙寅遣僉議評理孫洪亮密直副使金仁浩如元賀正.

#高麗史37卷-世家37-忠穆王-04-33-1348
丁卯王薨于金永旽第在位四年壽十二忠定王元年三月丁酉葬明陵恭愍王六年閏九月癸亥上尊謚曰顯孝大王十六年正月丁亥元賜謚曰忠穆.

#高麗史37卷-世家37-忠定王-00-00-0000
忠定王.

#高麗史37卷-世家37-忠定王-00-01-0000
忠定王諱?蒙古諱迷思監朶兒只忠惠王庶子母曰禧妃尹氏忠穆王四年四月封慶昌府院君十二月忠穆王薨德寧公主命德成府院君奇轍政丞王煦攝行征東省事.

#高麗史37卷-世家37-忠定王-00-02-0000
丙子遣護軍申元甫如元告哀.

#高麗史37卷-世家37-忠定王-00-03-0000
己卯王煦等遣李齊賢如元上表曰: “聖明在上曲垂丕冒之恩誠敬由中可格居高之鑑. 恭惟皇帝陛下繼天立極亘地稱王視遠聽聰察庶邦之情願仁滂施厚令品物以生成邊境乂安臣隣悅服. 伏念王氏自五代而爲國遇元朝而作臣列聖嘉內附之功累世被東漸之澤及嗣王之不祿愧陪臣之匪材. 一國遑遑惟恐人心之無係百寮拳拳?聞侯命之有歸. 竊惟本國自太祖聖武皇帝以來擧國臣服而忠烈王尙世祖皇帝之女忽禿?烈迷實公主生益知禮不花忠宣王忠宣王生阿刺訥?失里忠肅王忠肅王生普塔失里王尙亦憐眞班公主而生一子八思麻朶兒赤是爲先國王乃於近日得疾而薨擧國哀慟王年幼無後而本國隣於日本不庭之邦不可
一日而無主. 今有王祺普塔實里王之母弟已嘗入侍天庭年十九歲王?普塔實里王之庶子見在本國年十一歲伏望陛下簡在帝心以從民望特降德音於繼絶得承制命以安邊則陪臣等敢不小舒戀主之憂益著勤王之節.”

#高麗史37卷-世家37-忠定王-01-01-1349
○(己丑)元年春二月甲戌前知都僉議事崔濡來自元帝命忠惠王庶子?入朝慶陽府院君盧?前判三司事孫守卿前贊成事李君?閔評尹時遇崔濡等奉?如元臺*?{諫}典法官會議欲沮其行不得.

#高麗史37卷-世家37-忠定王-01-02-1349
丙戌遣安集別監于諸道.

#高麗史37卷-世家37-忠定王-01-03-1349
丁亥判密直司事薛玄固卒.

#高麗史37卷-世家37-忠定王-01-04-1349
三月丁酉葬忠穆王于明陵.

#高麗史37卷-世家37-忠定王-01-05-1349
壬寅政丞王煦如元賀聖節.

#高麗史37卷-世家37-忠定王-01-06-1349
甲辰遣上護軍趙得珪如元獻龍席及竹?.

#高麗史37卷-世家37-忠定王-01-07-1349
乙巳日有五色重輪相貫.

#高麗史37卷-世家37-忠定王-01-08-1349
庚申下羅州牧使韓光漢知古阜郡事朴顯于監察司驗治贓罪光漢*?{斂}民布百匹米二十餘石魚?等物不可勝計顯受盜所賂布千五百端馬一匹.

#高麗史37卷-世家37-忠定王-01-09-1349
夏四月己丑雨雹.

#高麗史37卷-世家37-忠定王-01-10-1349
五月戊戌帝命元子?嗣王位.

#高麗史37卷-世家37-忠定王-01-11-1349
丁未僉議贊成致仕柳暾卒.

#高麗史37卷-世家37-忠定王-01-12-1349
六月戊辰王命鐵城君李君?聽斷國務.

#高麗史37卷-世家37-忠定王-01-13-1349
丙子化平君金光轍卒.

#高麗史37卷-世家37-忠定王-01-14-1349
秋七月辛卯母后公主兩殿及皇后母李氏令義城德泉兩倉供膳.

#高麗史37卷-世家37-忠定王-01-15-1349
癸巳政丞王煦卒.

#高麗史37卷-世家37-忠定王-01-16-1349
癸卯月城君李?卒.

#高麗史37卷-世家37-忠定王-01-17-1349
甲辰杖流前密直金敬直于島貶前密直李承老爲宣州勾當前代言尹澤爲光陽監務.

#高麗史37卷-世家37-忠定王-01-18-1349
丙辰王至自元帝遣翰林學士雙哥護行雙哥授國印于王是日王卽位于康安殿.

#高麗史37卷-世家37-忠定王-01-19-1349
閏月癸亥王與德寧公主宴雙哥于延慶宮.

#高麗史37卷-世家37-忠定王-01-20-1349
丁卯以鐵城君李君?驪興君閔思平代言洪峻提調政房.

#高麗史37卷-世家37-忠定王-01-21-1349
己巳以盧?爲僉議政丞慶陽府院大君; 孫守卿爲推誠宣力翊戴定遠功臣判三司事義昌府院君; 李君?爲推誠守義同德贊化功臣都僉議贊成事; 尹莘係爲都僉議贊成事; 孫洪亮爲推誠保節佐理功臣都僉議贊成事; 金仁浩爲純誠翊贊保理功臣都僉議?理; 閔思平爲輸誠秉義?贊功臣都僉議?理; 黃石奇爲都僉議?理; 李謙爲都僉議?理商議; 金那海爲推誠翊戴功臣三司右使; 尹安淑爲推誠佐理功臣三司左使; 陳斯文爲政堂文學; 李權知都僉議事; 劉革檢校僉議評理平壤尹; 李公遂判密直司事; 李峴爲密直司使; 黃河衍知密直司事; 柳之淀韓大淳韓仲禮同知密直司事; 尹佺金用謙黃順爲密直副使; 崔濡爲誠勤翊戴?贊保定功臣鷲城君; 尹時遇爲純誠?德贊理功臣杞城君; 洪峻爲密直司知申事; 李春富崔源爲右左代言; 尹仁貴尹時彦爲右左副代言; 吳子淳爲典理判書; 盧永吉爲版圖判書.

#高麗史37卷-世家37-忠定王-01-22-1349
丁丑咸陽府院君朴忠佐卒.

#高麗史37卷-世家37-忠定王-01-23-1349
己卯遼王遣使享王及德寧公主.

#高麗史37卷-世家37-忠定王-01-24-1349
帝復以脫脫爲右丞相遣中書省宣使?忽?直省舍人定先等來頒詔王出迎于迎賓館.

#高麗史37卷-世家37-忠定王-01-25-1349
八月辛丑德寧公主享王.

#高麗史37卷-世家37-忠定王-01-26-1349
癸卯元遣使求?油于濟州.

#高麗史37卷-世家37-忠定王-01-27-1349
甲辰罷整治都監.

#高麗史37卷-世家37-忠定王-01-28-1349
乙卯以盧?爲右政丞; 孫守卿爲左政丞; 尹安淑爲贊成事; 崔天澤爲三司左使; 趙瑜知都僉議事; 李堅同知密直司事商議; 洪法莊吳子淳爲密直副使; 尹桓爲輸誠亮節宣力保理功臣漆源府院君; 尹莘係爲誠勤?贊佐命功臣鳳城君; 黃石奇爲檜山君; 李謙爲春城君; 尹?爲純誠輔理翊衛功臣鈴原君; 康之衍爲信原君; 辛孟爲寧城君; 印暉爲誠勤贊理功臣陽原君; 辛唐係丘天祐尹仁貴?爲典理判書; 金光祚爲軍簿判書; 康允暉李英遠?爲叛圖判書.

#高麗史37卷-世家37-忠定王-01-29-1349
丁巳幸榮安王大夫人第.

#高麗史37卷-世家37-忠定王-01-30-1349
是月立王母禧妃府曰慶順.

#高麗史37卷-世家37-忠定王-01-31-1349
九月庚申遣贊成事李君?如元謝襲位.

#高麗史37卷-世家37-忠定王-01-32-1349
甲戌元遣使來推太史府田民兼刷御馬.

#高麗史37卷-世家37-忠定王-01-33-1349
戊寅醴泉府院君權漢功卒.

#高麗史37卷-世家37-忠定王-01-34-1349
冬十月戊子朔盧?罷以孫守卿爲右政丞李君?爲左政丞孫洪亮判三司事廉悌臣許伯爲贊成事柳濯陳斯文爲都僉議?理李公遂爲政堂文學黃河衍判密直司事趙雙重金龜年爲密直副使崔源爲開城尹洪峻爲密直提學郭*운爲知申事李春富尹時彦爲右左代言李培中閔?爲右左副代言.

#高麗史37卷-世家37-忠定王-01-35-1349
丁酉以*孫守鄕{孫守卿}閔思平尹時遇李培中提調政房.

#高麗史37卷-世家37-忠定王-01-36-1349
癸丑親設靈寶道場于康安殿.

#高麗史37卷-世家37-忠定王-01-37-1349
分遣察訪別監于諸道.

#高麗史37卷-世家37-忠定王-02-01-1350
○(庚寅)二年春正月庚午王以父王忌日如神孝寺.

#高麗史37卷-世家37-忠定王-02-02-1350
庚辰曲宴師傅商議閔思平侍學申德隣安吉祥奉質孫桂.

#高麗史37卷-世家37-忠定王-02-03-1350
二月倭寇固城竹林巨濟合浦千戶崔禪都領梁琯等戰破之斬獲三百餘級倭寇之侵始此.

#高麗史37卷-世家37-忠定王-02-04-1350
壬辰以持平崔龍生爲慶尙道按廉使龍生疾宦寺恃寵上國流毒東民?其惡以示國人御香使宦者朱完之帖木兒訴龍生于王及公主以金有謙代之.

#高麗史37卷-世家37-忠定王-02-05-1350
遣權謙吳子淳如元賀聖節.

#高麗史37卷-世家37-忠定王-02-06-1350
壬寅親設倭賊祈禳法席于延慶宮.

#高麗史37卷-世家37-忠定王-02-07-1350
三月乙丑雲南王遣使來.

#高麗史37卷-世家37-忠定王-02-08-1350
庚辰以延城君李權爲慶尙全羅道都指揮使僉議?理柳濯爲全羅楊廣道都巡問使以備倭.

#高麗史37卷-世家37-忠定王-02-09-1350
夏四月戊戌雨雹大如李梅殺禾.

#高麗史37卷-世家37-忠定王-02-10-1350
倭船百餘?寇順天府掠南原求禮靈光長興漕船.

#高麗史37卷-世家37-忠定王-02-11-1350
五月丙辰元遣使頒赦王出迎于迎賓館.

#高麗史37卷-世家37-忠定王-02-12-1350
己未王宴元使.

#高麗史37卷-世家37-忠定王-02-13-1350
乙亥以尹時遇爲都僉議; 崔濡趙瑜爲?理; 崔天澤知都僉議事; 姜得龍爲三司左使; 韓仲禮爲政堂文學; 韓大淳判密直司事; 尹佺李堅黃順?知密直司事; 吳子淳金龜年同知密直司事; 洪瑜金承漢金尙璘李春富高忠?爲密直副使; 郭*운爲密直提學; 尹時彦爲知申事; 李居敬爲左代言; 尹陟孫得壽爲右左副代言.

#高麗史37卷-世家37-忠定王-02-14-1350
庚辰倭船六十六?寇順天府我兵追獲一?斬十三級.

#高麗史37卷-世家37-忠定王-02-15-1350
六月丁酉倭船二十?寇合浦焚其營及固城會原諸郡.

#高麗史37卷-世家37-忠定王-02-16-1350
辛丑倭寇長興府安壤鄕.

#高麗史37卷-世家37-忠定王-02-17-1350
秋七月庚申王以聖甲幸旻天寺行香.

#高麗史37卷-世家37-忠定王-02-18-1350
九月癸丑朔以李凌幹爲川寧府院君; 金光載爲三司右使; 孫洪亮爲福川府院君; 李台寶爲星山君; 陳斯文爲昌陽君; 韓仲禮爲繼城君; 朴延俊爲淸原君.

#高麗史37卷-世家37-忠定王-02-19-1350
己未德寧公主如元王餞于金郊.

#高麗史37卷-世家37-忠定王-02-20-1350
乙丑遣蘇復別監于諸道.

#高麗史37卷-世家37-忠定王-02-21-1350
冬十月庚寅親設靈寶道場于康安殿.

#高麗史37卷-世家37-忠定王-02-22-1350
十一月壬子朔日食.

#高麗史37卷-世家37-忠定王-02-23-1350
己巳倭寇東萊郡.

#高麗史37卷-世家37-忠定王-02-24-1350
十二月甲申遣贊成事廉悌臣前贊成事尹莘係如元賀正.

#高麗史37卷-世家37-忠定王-03-01-1351
○(辛卯)三年春正月辛亥贊成事李穀卒.

#高麗史37卷-世家37-忠定王-03-02-1351
二月壬午?忠穆王于太廟.

#高麗史37卷-世家37-忠定王-03-03-1351
三月乙卯幸廣明寺醮三界.

#高麗史37卷-世家37-忠定王-03-04-1351
秋八月丙戌倭船一百三十?寇紫燕三木二島焚廬舍殆盡.

#高麗史37卷-世家37-忠定王-03-05-1351
戊子遣萬戶元顥于西北面令萬戶印?前密直李權屯西江以備.

#高麗史37卷-世家37-忠定王-03-06-1351
己丑倭又寇南陽府雙阜縣.

#高麗史37卷-世家37-忠定王-03-07-1351
癸巳又命印?等入海捕倭李權還白王曰: “臣非將又不食祿不敢奉命固辭不行.”

#高麗史37卷-世家37-忠定王-03-08-1351
丙申以金那海判三司事; 柳濯金仁浩爲贊成事; 權適崔天澤趙瑜爲?理; 金光載姜得龍爲三司右左使; 韓大淳知都僉議事; 李珍知都僉議商議; 郭*운爲密直提學監察大夫; 李成瑞高董士爲密直副使.

#高麗史37卷-世家37-忠定王-03-09-1351
冬十月壬午元以江陵大君祺爲國王遣斷事官完者不花封諸倉庫宮室收國璽以歸王遜于江華恭愍王元年三月辛亥遇?薨在位三年壽十四葬聰陵恭愍王十六年正月丁亥元賜謚忠定. 嘗夜王與近侍相戱謔達曙或以墨灑侍學官衣或有近女而行者便生妬心雖宰相至見撞擊往往以鐵椎擊人幾死或於冬月取?雪水和凍飯食人狂悖類此.

#高麗史37卷-世家37-忠定王-03-10-1351
史臣贊曰: “忠穆忠定皆以幼?卽位德寧禧妃以母之尊用事於內奸臣外戚用事於外二君雖有穎悟之資何能爲哉? 且當忠定之時江陵君親爲叔父得國人之心又有上國之援諸尹不此之顧朋比逞欲釀成禍胎卒使王不幸遇?悲夫.”

世家卷第三十七.


#高麗史38卷-世家38-00-00-00-0000
世家卷第三十八. 高麗史三十八.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史38卷-世家38-恭愍王1-00-00-0000
恭愍王一.

#高麗史38卷-世家38-恭愍王1-00-01-0000
恭愍仁文義武勇智明烈敬孝大王諱?古諱祺蒙古諱伯顔帖木兒忠惠王母弟忠肅王十七年庚午五月生封江陵大君忠惠王後二年五月元順帝遣使召入朝宿衛時稱大元子. 忠穆王卽位封爲江陵府院大君忠穆薨國人欲立王元以忠定襲位仍留王宿衛. 初忠肅以王托尹澤忠定元年澤與李承老獻書中書省請立王. 是歲王尙魯國公主三年十月元封爲國王遣完者不花收國璽忠定遜于江華德興君塔思帖木兒奔于元王命前判三司事李齊賢攝政丞權斷征東省事. 齊賢修葺道殿神祠令法官考?諸道存撫按廉功過. 遣前密直洪元哲及金鏞送完者不花還元哲仍巡問平壤道鏞留備倭賊以通禮門判官許猷爲西北面察訪.

#高麗史38卷-世家38-恭愍王1-00-02-0000
十一月壬子倭寇南海縣.

#高麗史38卷-世家38-恭愍王1-00-03-0000
乙亥贊成事趙日新齎批目還自元以李齊賢爲都僉議政丞; 李蒙哥判三司事; 曹益淸全允臧爲贊成事; 趙日新趙瑜爲?理; 康得龍崔天澤爲三司右左使; 李公遂爲政堂文學; 韓可貴判開城府事; 金逸逢判密直司事; 李衍宗爲密直使兼監察大夫; 金普知密直司事; 洪由道鄭?同知密直司事; 金敬直李成瑞爲密直副使; 尹澤爲密直提學; 崔德林李濟爲右左代言; 金得培柳淑爲右左副代言; 孫琦爲平海府院君; 朴仁柱爲咸陽君.

#高麗史38卷-世家38-恭愍王1-00-04-0000
李齊賢下理問裴佺及朴守明于行省獄流直城君盧英瑞于可德島贊成事尹時遇于角山貶贊成事鄭天起爲濟州牧使知都僉議韓大淳爲機張監務.

#高麗史38卷-世家38-恭愍王1-00-05-0000
十二月辛卯?永陵?子釋器置萬德寺.

#高麗史38卷-世家38-恭愍王1-00-06-0000
庚子王及公主至自元帝遣失禿兒太子及直省舍人牙忽護行.

#高麗史38卷-世家38-恭愍王1-00-07-0000
壬寅謁景靈殿卽位于康安殿.

#高麗史38卷-世家38-恭愍王1-01-01-1352
○(壬辰)元年春正月丙午朔王率百官賀正于行省還宮設宴.

#高麗史38卷-世家38-恭愍王1-01-02-1352
庚戌監察司啓諸君閑居食祿請停俸從之.

#高麗史38卷-世家38-恭愍王1-01-03-1352
庚申王欲親享太廟判書雲觀事姜保言: “今年不可親祀.” 僉議府責保曰: “祀大事也汝何沮王?” 又有奸臣告王大妃固止之.

#高麗史38卷-世家38-恭愍王1-01-04-1352
二月乙亥朔罷政房.

#高麗史38卷-世家38-恭愍王1-01-05-1352
丙子宣宥境內曰: “恭惟我太祖統一三韓列聖相承以小事大?我聖元龍興先天下而歸附我忠敬王入覲世皇寵賚異常忠烈忠宣世館貳室而我仁考忠肅王亦承釐降之榮嗣德臨邦二十有五年. 厥後不弔再世不祿而耆艾之臣以余爲忠宣之孫忠肅之子以德以年合主宗?獻書天子願奉爲君天子俯採其言故有今日之錫命越至正十一年十二月庚子與公主歸宗國謁慈?盖違顔者十一年今得相見誠孝之至感動上下. 壬寅承事景靈宮踐位康安殿衣冠禮樂猶有古國之風. 顧以何德獲濟登玆? 然屬時世陵夷風俗頹靡朝多倖位倉無宿儲隣寇侵疆乾文告變. 若不克己勵精日愼一日革邪僞去?壬用惻?之誠行寬厚之政何以報天子之德保祖宗之業慰慈?之心塞耆艾之望. 凡百在位尙克匡其不逮圖惟厥終. 夫宗廟之重祭享之誠固所自盡嘗遣近臣齎銀物備宗器修祠宇其薦時食予將親?. 自太祖以至歷代先王宜上德號其守山陵人戶有逃者官爲之推還復其?役諸陵直謹守厥職禁樵牧樹松?以明予奉先追遠之意社稷諸祠凡奠物務盡?潔名山大川及神廟載祀典者亦加德號. 箕子受封於此敎化禮樂遺澤至今宜令平壤府修祠奉祀其餘忠義之祀?如舊儀. 且近代近習壅蔽所以下情不得上通以致誤主如代言轉對所司申覆不可不親書筵之侍虎賁之衛不可不擇然則正人君子常宜在側言官拂士何有不通? 其設施之規仰有司集議申聞. 祖王代創置禪敎寺院所以裨補地德以利國家今多頹?只有遺基其有土田者收其租有臧獲者收其庸以備重修又遵太祖信書諸人毋得擅起寺舍爲僧者必*?{須}度牒不許居家. 貧民?子女如過三年不放者監察司按廉使痛加理罪. 田民詞訟日繁仰監察典法都官先擧仍執據執田民於元告人取甘結限日平決誣告者反坐其罪其權豪仍據執者亦當知過歸還本主否者理罪. 又毋焚山林毋殺孩?毋?毋卵載諸月令. 今後春夏三四月內諸人毋得放火田獵違者痛理. 絲花紅大燭無益之費莫此爲甚忠宣王嘗有禁令此後宜令禁斷有敢違者監察司擧劾其罪. 倭賊寇邊屠燒室屋?奪漕船皆由防守失律儲?無素其有能爲策者許令條奏擇善從之優加賞賚. 前後征戰有功者典理軍簿?加官爵自募追捕者兩班超三等官之賤者賜錢. 州郡被擄掠者官爲檢其虛實輕重與?賦稅. 其軍人逃役者隨所犯杖之吏民有罪者亦加笞杖?勿罰布貪汚犯贓者不在此限. 鰥寡孤獨篤疾?疾官爲賑恤毋令失所孝子順孫義夫節婦依例旌表以美風化. 太祖開國功臣歷代功臣忠宣忠肅兩代功臣子孫?加甄錄其身見在者皆從優賞. 予十年于朝從臣終始一心功力尤著者頗已官而賞之有司依遵舊典錄*券施行. 光山君金仁衍密直使朴仁幹及政丞王煦不幸先沒予甚悼之宜加贈謚錄其子孫. 自至正十二年二月初二日昧爽以前除不忠不孝謀故劫殺但犯上國罪條外境內罪囚咸宥除之庶幾與一國更始前代臣僚隨才?用爾等亦宜盡心勿貳以稱予志. 於戱立綱陳紀寔寧濟于斯民登賢使能尙有爲於今日.”

#高麗史38卷-世家38-恭愍王1-01-06-1352
甲申改大妃德慶府曰文睿; 置公主府曰肅雍.

#高麗史38卷-世家38-恭愍王1-01-07-1352
戊子燃燈王如奉恩寺.

#高麗史38卷-世家38-恭愍王1-01-08-1352
戊戌元以討捕河南賊魁遣萬寧府提點七十來頒赦王出迎于行省.

#高麗史38卷-世家38-恭愍王1-01-09-1352
三月辛亥前王遇?薨于江華. 王之遜江華也典校令申德隣典校丞安吉祥義盈庫使孫桂及辭朴成亮朴思愼從行皆追繫巡軍止許思愼從之供膳不充往來又絶憂愁號泣. 及訃至都人莫不流涕. 癸丑王停朝.

#高麗史38卷-世家38-恭愍王1-01-10-1352
捕倭使金暉南以戰艦二十五?禦倭至楓島遇賊船二十?不戰而退至喬桐又望見賊船甚盛還西江請濟師.

#高麗史38卷-世家38-恭愍王1-01-11-1352
乙卯金暉南及副使張成一與賊戰于窄梁安興長巖獲賊船一?王除暉南左常侍成一中郞將.

#高麗史38卷-世家38-恭愍王1-01-12-1352
倭屠巴音島.

#高麗史38卷-世家38-恭愍王1-01-13-1352
丙辰瑞州防護所獲倭船一?殲之獻?二人.

#高麗史38卷-世家38-恭愍王1-01-14-1352
丁巳王如奉恩寺加上太祖尊號.

#高麗史38卷-世家38-恭愍王1-01-15-1352
己未倭船大至金暉南兵少不能敵退次西江告急調發諸領兵及忽赤分遣西江甲山喬桐以備之婦女?街痛哭都城大駭又*?{斂}百官民戶軍餉及矢有差.

#高麗史38卷-世家38-恭愍王1-01-16-1352
庚申倭焚喬桐甲山倉. 前代言崔源與戰獲賊船二?.

#高麗史38卷-世家38-恭愍王1-01-17-1352
戊辰王以忠肅王忌日如旻天寺行香.

#高麗史38卷-世家38-恭愍王1-01-18-1352
己巳幸賢聖寺.

#高麗史38卷-世家38-恭愍王1-01-19-1352
閏月甲戌朔令宰樞至吏胥人備弓一矢五十劒一戈一閱于崇文館.

#高麗史38卷-世家38-恭愍王1-01-20-1352
辛巳幸福靈寺.

#高麗史38卷-世家38-恭愍王1-01-21-1352
辛卯遣三司右使洪彦博密直副使李成瑞如元賀聖節.

#高麗史38卷-世家38-恭愍王1-01-22-1352
夏四月癸卯朔元告日食不果食.

#高麗史38卷-世家38-恭愍王1-01-23-1352
丁未元賜王弓三百矢三萬劒三百.

#高麗史38卷-世家38-恭愍王1-01-24-1352
戊申公主幸王輪寺.

#高麗史38卷-世家38-恭愍王1-01-25-1352
庚戌王以佛生日燃燈禁中飯僧一百設火山雜戱奏妓樂以觀.

#高麗史38卷-世家38-恭愍王1-01-26-1352
丁巳密直提學尹澤上*?言時事不允遂辭以開城尹致仕.

#高麗史38卷-世家38-恭愍王1-01-27-1352
辛酉榮安王大夫人李氏宴王及公主于其第.

#高麗史38卷-世家38-恭愍王1-01-28-1352
五月癸酉朔命放生于西江.

#高麗史38卷-世家38-恭愍王1-01-29-1352
戊寅以誕日設道場于內殿三日宰相欲上壽王曰: “宴必殺生其以宴錢飯僧一千于地藏寺.” 王方信佛百官皆爲王設祝壽齋.

#高麗史38卷-世家38-恭愍王1-01-30-1352
己丑地大震.

#高麗史38卷-世家38-恭愍王1-01-31-1352
王遣使召僧普虛于益和縣普虛號太古歷諸方入江南自言傳衣鉢于石屋和尙寓廣州迷元莊聚親戚遂家焉. 虛白王陞迷元爲縣置監務虛主號令監務但進退而已. 廣占田園牧馬滿野皆以內乘稱雖害禾穀人不敢逐. 虛旣至王引入內問法虛曰: “爲君之道在修明敎化不必信佛若不能理國家雖致勤於佛有何功德. 無已則但修太祖所置寺社愼勿新創.” 又曰: “君王去邪用正則爲國不難矣.” 王曰: “予非不知邪正但念其從我于元皆效勤勞故不能輕去耳.”

#高麗史38卷-世家38-恭愍王1-01-32-1352
六月壬寅朔錄燕邸隨從功臣以贊成事趙日新僉議評理金普判密直司事金逸逢前代言柳淑上護軍鄭桓宦者大護軍申小鳳等爲一等上; 平海府院君孫琦判三司事李蒙哥前贊成事曹益淸知密直司事鄭?前同知密直司事洪由道判開城府事韓可貴前平壤尹洪元哲密直副使姜千裕密直提學李濟版圖判書李宗全普門知申事崔德林鷹揚軍上護軍金鏞判司僕寺事車蒲溫大護軍鄭世雲中郞將睦仁吉郞將金?全以道等爲一等; 上護軍李也先帖木兒姜仲卿大護軍孫襲親從李陽中郞將鄭鎭寺丞王碩別將任碩任用等爲二等; 判事金元護軍玄瑾監察掌令許猷中郞將鄭璇小府注簿辛廉等爲三等?賜田民.

#高麗史38卷-世家38-恭愍王1-01-33-1352
丁未監察司劾錄事崔宗玄思德犯禁飮酒請罪之王謂宗曰: “試爾長技若能則宥之.” 宗卽擊毬於前王喜免其罪.

#高麗史38卷-世家38-恭愍王1-01-34-1352
己酉元賜本國所請戎器.

#高麗史38卷-世家38-恭愍王1-01-35-1352
丙辰王受菩薩戒于康安殿.

#高麗史38卷-世家38-恭愍王1-01-36-1352
設金剛道場于內殿以禳星變.

#高麗史38卷-世家38-恭愍王1-01-37-1352
丁巳諫官上*??人授檢校官食祿者太多請加汰?.

#高麗史38卷-世家38-恭愍王1-01-38-1352
庚申禁土木之役限二年.

#高麗史38卷-世家38-恭愍王1-01-39-1352
丙寅倭寇全羅道茅頭梁知益州事金輝領舟師擊之不克沃溝監務鄭子龍坐逗?不進杖配突山烽卒.

#高麗史38卷-世家38-恭愍王1-01-40-1352
倭寇江陵道.

#高麗史38卷-世家38-恭愍王1-01-41-1352
丁卯元遣大監孫完澤帖木兒來賜王衣酒.

#高麗史38卷-世家38-恭愍王1-01-42-1352
秋七月壬申全羅道都巡問使獲倭船二?.

#高麗史38卷-世家38-恭愍王1-01-43-1352
癸酉葬前王于聰陵葬具多闕諸司各一員服斬衰奉安神御于普濟寺殿曰宣明.

#高麗史38卷-世家38-恭愍王1-01-44-1352
丁丑萬戶印?獲倭船命泛東池觀之.

#高麗史38卷-世家38-恭愍王1-01-45-1352
乙酉吉昌府院君權準卒.

#高麗史38卷-世家38-恭愍王1-01-46-1352
丁亥合浦萬戶獻倭?.

#高麗史38卷-世家38-恭愍王1-01-47-1352
乙未以太妃疾宥二罪以下.

#高麗史38卷-世家38-恭愍王1-01-48-1352
八月乙巳判開城府事郭延俊卒.

#高麗史38卷-世家38-恭愍王1-01-49-1352
戊申王與公主幸福靈寺王遂如奉恩寺謁太祖眞殿是日移御陽川君許伯第.

#高麗史38卷-世家38-恭愍王1-01-50-1352
庚戌敎曰: “古昔君王勵精圖治欲保邦家*?{須}躬親機務以廣聰明以達下情. 今寡人亦欲如是. 僉議監察典法司開城府選軍都官凡所決訟五日一啓.”

#高麗史38卷-世家38-恭愍王1-01-51-1352
壬子宰樞享王于時御宮.

#高麗史38卷-世家38-恭愍王1-01-52-1352
戊午元遣直省舍人普思泥賜王金帶及?二千錠.

#高麗史38卷-世家38-恭愍王1-01-53-1352
己未開書筵以寧川府院君李凌幹金海府院君李齊賢福昌府院君金永煦漢陽府院君韓宗愈延安府院君印承旦前僉議政丞李君?政丞致仕孫琦前贊成事許伯金資安山君安震菁川君鄭乙輔永昌君金承澤永山君張沆樂浪君李遷善密直副使安牧典理判書白文寶更日侍讀敎曰: “元老大臣大夫士輪次入侍進講經史法言凡權勢所奪田宅奴婢積年之訟與夫寃滯之獄其審治之. 僉議監察是予耳目時政得失民*閒利害直言勿諱.”

#高麗史38卷-世家38-恭愍王1-01-54-1352
福安府院君權謙如元納女于皇太子元拜大府監大監.

#高麗史38卷-世家38-恭愍王1-01-55-1352
丁卯捕倭使印?帥禁軍及東西江喬桐水手一千人禦倭以逗?不進下?獄.

#高麗史38卷-世家38-恭愍王1-01-56-1352
九月壬申以宋瑞爲都僉議政丞判典理事; 趙日新判三司事.

#高麗史38卷-世家38-恭愍王1-01-57-1352
倭船五十餘?寇合浦.

#高麗史38卷-世家38-恭愍王1-01-58-1352
戊子以大護軍成士達在政房私授人職四十餘下獄.

#高麗史38卷-世家38-恭愍王1-01-59-1352
上將軍全普門妻宋氏私普門族姪曹復生繫獄按治俱坐罪.

#高麗史38卷-世家38-恭愍王1-01-60-1352
己亥趙日新聚其黨鄭天起崔和尙張升亮殺奇轅圍時御宮殺宿衛判密直司事崔德林等數人. 庚子日新劫王開印自除爲右政丞官其黨鄭天起等有差又封義成德泉倉. 王與公主移御別宮衛士稀少導從皆賊黨國人爲王危之. 是夜公主潛移御太妃時御宮.

#高麗史38卷-世家38-恭愍王1-01-61-1352
冬十月辛丑朔趙日新殺崔和尙勸王斬張升亮等八九人梟首于市.

#高麗史38卷-世家38-恭愍王1-01-62-1352
壬寅以宋瑞爲右政丞; 趙日新爲左政丞判軍簿監察事加賜贊化安社功臣之號; 洪彦博判三司事; 柳濯鄭乙輔趙瑜爲贊成事; 金普金逸逢崔天澤爲評理; 姜得龍洪元哲爲三司右左使; 安震爲政堂文學; 金信知都僉議司事; 姜之衍僉議評理商議; 韓可貴判開城府事; 兪眞爲密直使; 姜千裕知密直司事; 高忠節李成瑞黃順同知密直司事; 金龜年爲密直副使商議; 李宗洪開道孫佛永爲密直副使; 李濟爲密直提學; 金*??申輯爲開城尹; 任君輔爲密直司知申事; 田大有元松壽爲右左代言; 李君常朴曦爲右左副代言.

#高麗史38卷-世家38-恭愍王1-01-63-1352
癸卯移御丹陽大君?第.

#高麗史38卷-世家38-恭愍王1-01-64-1352
乙巳幸行省誅趙日新囚其黨鄭乙輔李權羅英傑高忠節李君常等二十八人. 是時連日陰?及斬日新天日開霽.

#高麗史38卷-世家38-恭愍王1-01-65-1352
丙午以李齊賢爲右政丞; 曹益淸爲左政丞賜純誠直節同德贊化功臣之號; 柳濯判三司事; 洪彦博金承澤爲贊成事; 趙瑜爲都僉議評理; 李公遂爲三司右使; 文伯金光鉉同知密直司事; 金鏞崔源朴壽年爲密直副使; 安輔爲密直提學; 金*??田大有爲右左代言; 元松壽金光利爲右左副代言; 貶洪鐸爲會原縣令; 鄭乙輔爲光陽監務; 李權爲濟州牧使.

#高麗史38卷-世家38-恭愍王1-01-66-1352
壬子以高仲瑞爲開城尹; 李達衷全普門爲典理判書; 車蒲溫安祐爲軍簿判書; 李也先帖木兒許禧爲版圖判書.

#高麗史38卷-世家38-恭愍王1-01-67-1352
戊午遣上將軍姜碩如元賀千秋節.

#高麗史38卷-世家38-恭愍王1-01-68-1352
辛酉下宥旨曰: “寡人承天子之命守祖宗之業夙夜憂勤庶幾致理知有所不逮誠有所未孚皇天不弔災變屢興賊臣趙日新. 鄭天起等集聚兇徒謀爲不軌賴祖宗之靈大?伏辜. 凡爾內外百姓皆安心作業勿復驚動. 若其他罪囚除不忠不孝謀故劫殺外咸宥之.”

#高麗史38卷-世家38-恭愍王1-01-69-1352
十一月壬申移御韓仲禮家.

#高麗史38卷-世家38-恭愍王1-01-70-1352
丙子親設仁王道場于內殿.

#高麗史38卷-世家38-恭愍王1-01-71-1352
乙酉遣密直副使朴壽年如元謝賜戎器兼齎百官論趙日新書以去.

#高麗史38卷-世家38-恭愍王1-01-72-1352
己亥遣都僉議司使韓可貴如元賀正.

#高麗史38卷-世家38-恭愍王1-01-73-1352
十二月庚子遣密直副使李成瑞如元獻方物.

#高麗史38卷-世家38-恭愍王1-01-74-1352
癸卯元遣宗正府常判梁烈帖木兒吏部尙書不花帖木兒來鞫趙日新之變.

#高麗史38卷-世家38-恭愍王1-02-01-1353
○(癸巳)二年春正月丙子幸榮安王大夫人李氏第.

#高麗史38卷-世家38-恭愍王1-02-02-1353
乙酉親?太廟.

#高麗史38卷-世家38-恭愍王1-02-03-1353
戊子以洪彬爲右政丞; 曹益淸爲左政丞; 洪彦博柳濯李公遂爲贊成事; 李達衷爲監察大夫; 元?爲典理判書; 宋天逢爲監察執義; 金承矩爲監察掌令; 鄭國卿爲起居郞; 朴絢爲左獻納; 呂渭金成甲爲監察持平.

#高麗史38卷-世家38-恭愍王1-02-04-1353
遣上護軍姜仲卿金成寶如元獻熊羔皮.

#高麗史38卷-世家38-恭愍王1-02-05-1353
己丑永山君張沆卒.

#高麗史38卷-世家38-恭愍王1-02-06-1353
二月丙午平陽君金永純卒.

#高麗史38卷-世家38-恭愍王1-02-07-1353
乙卯元遣前征東省照磨石抹時用賜王衣酒.

#高麗史38卷-世家38-恭愍王1-02-08-1353
丁卯雲南王甫刺太子遣使來宴王及公主.

#高麗史38卷-世家38-恭愍王1-02-09-1353
礪良府院君宋瑞卒.

#高麗史38卷-世家38-恭愍王1-02-10-1353
三月甲戌元遣宗正府斷事官哈兒章兵部郞中剛升等誅趙日新黨鄭天起高忠節廉伯顔帖木兒郭允正李君常李龜龍籍其家.

#高麗史38卷-世家38-恭愍王1-02-11-1353
乙酉遣僉議贊成事柳濯三司右使崔天澤如元賀聖節.

#高麗史38卷-世家38-恭愍王1-02-12-1353
壬辰以忠肅王忌辰如廣明寺.

#高麗史38卷-世家38-恭愍王1-02-13-1353
癸巳遣左藏庫提點金光鉉如元獻苧布.

#高麗史38卷-世家38-恭愍王1-02-14-1353
甲午幸旻天寺設仁王道場元賜寶?一百錠設道場以鎭兵.

#高麗史38卷-世家38-恭愍王1-02-15-1353
夏四月戊戌朔公主幸旻天寺.

#高麗史38卷-世家38-恭愍王1-02-16-1353
庚子雨雹.

#高麗史38卷-世家38-恭愍王1-02-17-1353
甲辰地震.

#高麗史38卷-世家38-恭愍王1-02-18-1353
乙卯王與公主幸福靈寺禱嗣.

#高麗史38卷-世家38-恭愍王1-02-19-1353
五月己巳賜李穡等及第.

#高麗史38卷-世家38-恭愍王1-02-20-1353
壬午王與公主宴榮安王大夫人李氏于其第.

#高麗史38卷-世家38-恭愍王1-02-21-1353
乙酉遣密直使李也先帖木兒鷹揚軍上護軍安祐如元貢方物仍獻皇后誕日禮物皇后誕日之賀始此.

#高麗史38卷-世家38-恭愍王1-02-22-1353
秋七月辛未太白晝見.

#高麗史38卷-世家38-恭愍王1-02-23-1353
壬申七夕王與公主祭牽牛織女于內庭.

#高麗史38卷-世家38-恭愍王1-02-24-1353
乙亥元以冊皇太子赦天下遣太府監太監山童直省舍人金波豆等來頒詔太子卽奇皇后所出也. 王出迎于迎賓館詔曰: “朕荷天地之洪禧纘祖宗之正統若稽古訓惟懷永?. 皇子愛猷識理達臘溫文日楙仁孝夙成. 朕爲之開端本堂以親學立宮傅府以觀政選任老成以躬輔導使之寅贊時雍在朕左右十五年矣講藝迪德善譽益聞. 邇者宗王大臣合辭懇請至于再三元良之位國本所崇以長以賢中外屬望宜遵世皇之盛典以爲億載之貽謀是用俯徇輿情聿隆丕祚已於今年六月初二日授以金寶立爲皇太子中書令樞密院使. 悉如舊制其諸冊禮具儀擧行屬慶典之肆成宜普天之均惠可大赦天下.” 王頒宥境內仍宴使臣.

#高麗史38卷-世家38-恭愍王1-02-25-1353
丁丑元御香使宦者崔伯帖木兒以處女六人及琴瑟等鄕樂還.

#高麗史38卷-世家38-恭愍王1-02-26-1353
辛巳王與公主如延慶宮宴元使遣衛尉注簿韓元發于江陵交州道索?兒?宴及供使臣所需.

#高麗史38卷-世家38-恭愍王1-02-27-1353
乙酉金寧君金普上護軍安祐奉賜王衣酒還自元.

#高麗史38卷-世家38-恭愍王1-02-28-1353
丙戌山童等還王餞于迎賓館宰樞贈白銀二錠苧麻布各九匹綾三匹舊例也皆不受而去.

#高麗史38卷-世家38-恭愍王1-02-29-1353
八月庚子元遣巒巒太子定安平章來錫?兒?宴于榮安王大夫人.

#高麗史38卷-世家38-恭愍王1-02-30-1353
乙巳設?兒?宴于延慶宮王及公主與焉. 是宴用布爲花凡五千一百四十餘匹他物稱是窮極奢侈. 由是物價騰湧禁公私用油蜜果時國用?竭?永福都監布二千六百匹又?於富民.

#高麗史38卷-世家38-恭愍王1-02-31-1353
丙午幸太子館設防沒宴. 元法留宴日大肉馬頭翌日復宴謂之防沒.

#高麗史38卷-世家38-恭愍王1-02-32-1353
甲寅幸太子及平章館贈禮幣. 丁巳太子平章還王餞于郊. 太子約娶金允臧女以其女歸. 先是實逗太子之來也亦娶萬戶林淑之女而還.

#高麗史38卷-世家38-恭愍王1-02-33-1353
謁德陵.

#高麗史38卷-世家38-恭愍王1-02-34-1353
九月乙丑朔元告日食不果食.

#高麗史38卷-世家38-恭愍王1-02-35-1353
丁卯幸王輪乾聖寺.

#高麗史38卷-世家38-恭愍王1-02-36-1353
壬申遣密直副使李也先帖木兒如元謝賜?兒?宴表曰: “乾坤邈矣敢期呼?之聞草木微哉忽致恩榮之沐感驚交至蹈舞不知. 皇帝陛下體禹勤儉?湯聖敬遵祖宗之典禮雖舊惟新擁廟社之休祥於斯爲盛兼屈聽卑之鑑克敦字小之仁眷言出日之邦. 生我俔天之妹美鍾坤順遵母儀於六宮慶毓?明固邦本於萬歲. 於是降璿源之貴戚馳玉節之重臣陳飮食以賜歡賁金繒而將意. 旣飽以德爲永好於舅甥不顯其光想歆觀於夷夏臣敢不念其卵翼報以粉?專述職於箕封每輸誠於華祝.”

#高麗史38卷-世家38-恭愍王1-02-37-1353
癸酉慶尙道合浦萬戶獻倭?八人.

#高麗史38卷-世家38-恭愍王1-02-38-1353
丙子王令資贍注簿咸柔鼓琴除郞將.

#高麗史38卷-世家38-恭愍王1-02-39-1353
己卯幸西郊觀射.

#高麗史38卷-世家38-恭愍王1-02-40-1353
壬午以印承旦爲左政丞; 趙瑜判三司事.

#高麗史38卷-世家38-恭愍王1-02-41-1353
戊子公主幸福靈寺禱嗣.

#高麗史38卷-世家38-恭愍王1-02-42-1353
辛卯幸西郊觀射.

#高麗史38卷-世家38-恭愍王1-02-43-1353
冬十月甲辰贊成事柳濯奉賜王衣酒還自元.

#高麗史38卷-世家38-恭愍王1-02-44-1353
戊申下敎慶尙道都巡問使曰: “海寇連年爲邊患每念何日報平今省卿申報擒倭至十餘級予甚嘉之賜卿酒及銀五十兩. 所管軍士有功者以名聞予將錄用.”

#高麗史38卷-世家38-恭愍王1-02-45-1353
戊午遣*葵河中{蔡河中}如元賀千秋節.

#高麗史38卷-世家38-恭愍王1-02-46-1353
辛酉遣軍簿判書金希祖如元賀冊太子.

#高麗史38卷-世家38-恭愍王1-02-47-1353
十一月乙酉王如奉恩寺謁太祖眞殿.

#高麗史38卷-世家38-恭愍王1-02-48-1353
設消災道場于康安殿以*?{禳}星變.

#高麗史38卷-世家38-恭愍王1-02-49-1353
庚寅前政丞曹益淸卒.

#高麗史38卷-世家38-恭愍王1-02-50-1353
壬辰遣南陽君洪彦博如元賀正.

#高麗史38卷-世家38-恭愍王1-03-01-1354
○(甲午)三年春正月庚午以內府告?除賜百官人勝.

#高麗史38卷-世家38-恭愍王1-03-02-1354
辛未幸榮安王大夫人第.

#高麗史38卷-世家38-恭愍王1-03-03-1354
乙亥王宴百官于延慶宮.

#高麗史38卷-世家38-恭愍王1-03-04-1354
長寧翁主女壻魯王遣使送宴錢楮幣一百五十錠.

#高麗史38卷-世家38-恭愍王1-03-05-1354
癸未以蔡河中爲右政丞; 廉悌臣爲左政丞; 姜千裕判三司事; 李仁復爲政堂文學.

#高麗史38卷-世家38-恭愍王1-03-06-1354
乙酉元遣宦者院使金光秀僉院迦刺撥皮賜王楮幣萬錠黃金一錠白銀九錠王悉歸之公府. 光秀請王除官三百餘人.

#高麗史38卷-世家38-恭愍王1-03-07-1354
二月丙申王與公主宴元使于延慶宮.

#高麗史38卷-世家38-恭愍王1-03-08-1354
己酉以蔡河中領都僉議; 廉悌臣爲右政丞; 柳濯爲左政丞; 康允忠元顥爲贊成事; 崔天澤奇輪爲三司右左使; 金信金敬知李珍爲評理; 姜之衍爲評理商議; 朴壽年知都僉議; 奇完者不花判密直司事; 朴之椿爲密直司使; 康舜龍姜仲祥知密直司事; 姜碩全普門同知密直司事; 闊宰哥朴?崔用滋朴君正池贊爲密直副使; 安輔爲密直提學.

#高麗史38卷-世家38-恭愍王1-03-09-1354
丁巳王與公主幸延慶宮與元使宴耆老及六品已上官帝賜楮幣所辦也.

#高麗史38卷-世家38-恭愍王1-03-10-1354
三月癸亥朔日食.

#高麗史38卷-世家38-恭愍王1-03-11-1354
辛未元遣帖古思來求紋苧布.

#高麗史38卷-世家38-恭愍王1-03-12-1354
癸酉王與公主幸福靈寺.

#高麗史38卷-世家38-恭愍王1-03-13-1354
甲申遣僉議評理金敬直如元賀聖節.

#高麗史38卷-世家38-恭愍王1-03-14-1354
丙戌幸妙蓮寺.

#高麗史38卷-世家38-恭愍王1-03-15-1354
庚寅王觀擊毬于市街.

#高麗史38卷-世家38-恭愍王1-03-16-1354
夏四月甲午以奇輪爲贊成事; 奇完者不花爲三司左使; 鄭?爲僉議評理; 黃順知都僉議; 尹?判密直司事; 姜碩知密直司事; 朴?朴君正同知密直司事; 孫就徐臣桂爲密直副使.

#高麗史38卷-世家38-恭愍王1-03-17-1354
己酉以石抹時用爲典理判書; 李壽林爲軍簿判書; 金天寶爲版圖判書; 洪有龜爲左代言; 鄭之産爲右副代言; 洪師範爲左副代言; 金英利爲左司議大夫.

#高麗史38卷-世家38-恭愍王1-03-18-1354
倭掠全羅道漕船四十餘?.

#高麗史38卷-世家38-恭愍王1-03-19-1354
五月辛未以旱禁酒?膳.

#高麗史38卷-世家38-恭愍王1-03-20-1354
壬申王召監察大夫金*??典法判書洪仲元問民寃枉.

#高麗史38卷-世家38-恭愍王1-03-21-1354
丁丑設雲雨道場于康安殿又禱于群望佛宇.

#高麗史38卷-世家38-恭愍王1-03-22-1354
元遣大府少監宦者安童來求紋苧布.

#高麗史38卷-世家38-恭愍王1-03-23-1354
庚辰雩.

#高麗史38卷-世家38-恭愍王1-03-24-1354
辛巳巷市.

#高麗史38卷-世家38-恭愍王1-03-25-1354
元遣使來求毛皮.

#高麗史38卷-世家38-恭愍王1-03-26-1354
遣密直使李也先帖木兒如元賀皇后誕日.

#高麗史38卷-世家38-恭愍王1-03-27-1354
丁亥再雩.

#高麗史38卷-世家38-恭愍王1-03-28-1354
戊子大雨.

#高麗史38卷-世家38-恭愍王1-03-29-1354
慶陽大君盧?納女于元帝拜集賢殿學士.

#高麗史38卷-世家38-恭愍王1-03-30-1354
六月辛卯朔平康府院君蔡河中還自元傳丞相脫脫言曰: “吾受命南征王宜遣勇銳以助之.” 時元政陵夷河南妖寇韓山童韓咬兒等始鼓亂穎川妖人劉復通又起兵以紅巾爲號與其黨關先生沙劉二王士誠等寇掠中原分據山東其勢大振盜賊群起天下大亂.

#高麗史38卷-世家38-恭愍王1-03-31-1354
壬辰如奉恩寺.

#高麗史38卷-世家38-恭愍王1-03-32-1354
甲午以年饑發有備倉粟?價市民時米貴二斗直布匹.

#高麗史38卷-世家38-恭愍王1-03-33-1354
丁酉以蔡河中爲僉議政丞; 李壽山康仲祥爲僉議評理; 廉悌臣爲曲城府院君; 柳濯爲高興府院君; 鄭?爲西原君; 宋帖木兒爲仁城君; 姜之衍爲信山君; 崔用滋爲義興君; 帖古思爲達城君; 朴壽年爲僉議評理; 朴?知密直司事; 朴蒙古不花同知密直司事; 姜仲卿爲密直副使; 石抹時用爲開城尹; 安祐爲典理判書; 慶千興爲軍簿判書.

#高麗史38卷-世家38-恭愍王1-03-34-1354
戊戌漢陽府院君韓宗愈卒.

#高麗史38卷-世家38-恭愍王1-03-35-1354
庚子元告: 以定住爲右丞相; 哈麻爲左丞相.

#高麗史38卷-世家38-恭愍王1-03-36-1354
癸卯元遣吏部郞中哈刺那海崇文監少監伯顔帖木兒利用監丞林蒙古不花召柳濯廉悌臣權謙元顥羅英傑印?金鏞李權康允忠鄭世雲黃裳崔瑩崔雲起李芳實安祐等及西京水軍三百且募驍勇期以八月十日集燕京討張士誠. 伯顔帖木兒本國人康舜龍.

#高麗史38卷-世家38-恭愍王1-03-37-1354
丙午元遣工部寺丞朴賽顔不花齎寶?六萬錠賜赴征將卒.

#高麗史38卷-世家38-恭愍王1-03-38-1354
己酉移御延慶宮.

#高麗史38卷-世家38-恭愍王1-03-39-1354
辛亥以印?爲碩城府院君; 李權爲五原府院君; 羅英傑爲錦城君; 孫佛永爲敦城君; 金鏡爲義城君; 金鏞爲安城君; 安祐爲鼇城君; 崔源爲龍城君; 印安爲延城君; 崔安守爲咸城君; 具貞爲沔城君; 趙忠信爲祥原君. 其餘將卒?加爵秩自募軍皆超三級. 令百官及各宗僧徒出馬有差使軍士平價以市. 時赴征軍官奪民馬或多抑買行省禁之不止.

#高麗史38卷-世家38-恭愍王1-03-40-1354
全羅道萬戶印?獻倭?.

#高麗史38卷-世家38-恭愍王1-03-41-1354
秋七月癸亥柳濯廉悌臣等四十餘人率軍士二千如元王幸迎賓館親閱送之. 帝所召皆將相之有名望者且精兵銳卒皆從征宿衛虛弱. 王疑懼募弓手于西海道以備不虞.

#高麗史38卷-世家38-恭愍王1-03-42-1354
乙丑元遣中尙監丞崔濡來督赴征軍士兼求?秉.

#高麗史38卷-世家38-恭愍王1-03-43-1354
丙寅以倭?分屬諸司.

#高麗史38卷-世家38-恭愍王1-03-44-1354
癸酉以蔡河中爲侍中; 康舜龍朴賽顔不花爲贊成事; 崔濡爲三司右使; 姜千裕爲河城府院君; 奇輪爲德山府院君; 奇完者不花爲德陽府院君.

#高麗史38卷-世家38-恭愍王1-03-45-1354
庚辰設消災道場于內殿.

#高麗史38卷-世家38-恭愍王1-03-46-1354
辛巳以康允忠判三司事; 洪彦博尹桓金敬直爲贊成事; 姜得龍李壽山朴壽年爲評理; 柳之淀爲三司左使; 李仁復兼監察大夫; 李承老知密直司事; 申仲佺同知密直司事; 孫就徐臣桂姜仲卿權恒爲密直副使; 康舜龍爲銀城府院君; 朴賽顔不花爲延安府院君; 元顥爲成安府院君; 崔濡爲龍成府院君; 李凌幹爲寧川府院君; 裴天慶爲達成君; 辛孟爲寧城君; 姜碩爲永昌君; 車蒲溫爲龍山君; 李明安帖木兒爲?山君; 任君輔爲知申事; 柳淑洪有龜爲右左代言; 鄭之産權益爲右左副代言.

#高麗史38卷-世家38-恭愍王1-03-47-1354
丙戌以朴德龍爲監察大夫賽顔不花之兄也.

#高麗史38卷-世家38-恭愍王1-03-48-1354
戊子以三司右使柳之淀爲楊廣道都巡問使.

#高麗史38卷-世家38-恭愍王1-03-49-1354
八月己酉王與公主幸王輪寺祈禱放輕囚.

#高麗史38卷-世家38-恭愍王1-03-50-1354
癸丑諸道按廉陛辭王問宣化之方仍敎毋用贖罰.

#高麗史38卷-世家38-恭愍王1-03-51-1354
九月丁丑親設仁王道場于康安殿.

#高麗史38卷-世家38-恭愍王1-03-52-1354
冬十月乙未元遣宦者院使賽罕來宴榮安王大夫人王與公主幸其第.

#高麗史38卷-世家38-恭愍王1-03-53-1354
己酉親設靈寶道場于康安殿.

#高麗史38卷-世家38-恭愍王1-03-54-1354
庚戌前右政丞廉悌臣還自元.

#高麗史38卷-世家38-恭愍王1-03-55-1354
十一月辛酉遣處仁君李珍如元賀千秋節.

#高麗史38卷-世家38-恭愍王1-03-56-1354
乙亥全羅道都巡問使申仲佺獻倭?.

#高麗史38卷-世家38-恭愍王1-03-57-1354
壬午以金敬直林淑爲三司右左使; 金仁浩爲贊成事; 李承老爲政堂文學; 洪元哲判開城府事; 全普門王?知密直司事; 池贊同知密直司事; 金元富崔伯石抹時用爲密直副使; 韓可貴爲僉議評理; 姜碩知密直司事.

#高麗史38卷-世家38-恭愍王1-03-58-1354
丁亥印安還自元言: “太師脫脫領兵八百萬攻高郵城柳濯等赴征軍士及國人在燕京者摠二萬三千人以爲前鋒城將陷??知院老長忌我國人專其功令曰: ‘今日暮矣明日乃取之.’ 麾軍而退. 其夜賊堅壁設備明日攻之不克拔. 會有人?脫脫帝流于淮安.”

#高麗史38卷-世家38-恭愍王1-03-59-1354
十二月己丑遣贊成事金普知密直司事全普門如元賀正.

#高麗史38卷-世家38-恭愍王1-03-60-1354
壬寅設消?道場于延慶宮.

#高麗史38卷-世家38-恭愍王1-03-61-1354
乙巳龍山君車蒲溫奉賜王衣酒還自元.

#高麗史38卷-世家38-恭愍王1-03-62-1354
戊申王以天?如奉恩寺孝思觀禱于太祖眞.

#高麗史38卷-世家38-恭愍王1-03-63-1354
甲寅以蔡河中領都僉議司事; 李齊賢爲右政丞; 洪彦博爲左政丞; 姜仁伯判三司事; 崔天澤爲贊成事; 康得龍洪元哲爲三司右左使; 尹?知都僉議司事; 李春遇判開城府事; 全普門判密直司事; 金成寶知密直司事; 安輔爲密直提學; 姜仲卿徐臣桂同知密直司事; 車蒲溫爲密直副使; 康敬淳爲監察掌令; 鄭之祥爲監察持平.

#高麗史38卷-世家38-恭愍王1-04-01-1355
○(乙未)四年春正月壬戌太白晝見.

#高麗史38卷-世家38-恭愍王1-04-02-1355
戊辰敎曰: “凡爾百僚恪勤乃職聽訟之官審理寃抑違者憲司劾之.”

#高麗史38卷-世家38-恭愍王1-04-03-1355
庚午元誅妖賊韓山童韓咬兒策免丞相脫脫遣直省舍人訥速兒來頒赦王出迎于宣義門外.

#高麗史38卷-世家38-恭愍王1-04-04-1355
閏月丁未以洪有龜申君平爲右左代言; 李瑞龍金續命爲右左副代言; 金元命爲監察執義; 李夢庚爲監察掌令; 李穡爲內書舍人; 李延慶爲興安君; 姜仲祥爲晉原君.

#高麗史38卷-世家38-恭愍王1-04-05-1355
二月己未鷲城府院君辛裔死.

#高麗史38卷-世家38-恭愍王1-04-06-1355
癸亥元來錫公主號承懿.

#高麗史38卷-世家38-恭愍王1-04-07-1355
辛巳賜安乙起等及第.

#高麗史38卷-世家38-恭愍王1-04-08-1355
全羅道按廉鄭之祥囚元御香使?思不花于全州自詣白王王驚愕下之祥巡軍獄.

#高麗史38卷-世家38-恭愍王1-04-09-1355
三月庚子倭寇全羅道.

#高麗史38卷-世家38-恭愍王1-04-10-1355
甲辰遣前僉議金信贊成事朴壽年如元賀聖節密直副使尹之彪謝封公主.

#高麗史38卷-世家38-恭愍王1-04-11-1355
己酉元告: 以汪家奴爲右丞相; 定住爲左丞相.

#高麗史38卷-世家38-恭愍王1-04-12-1355
庚戌以忠肅王忌辰如廣明寺.

#高麗史38卷-世家38-恭愍王1-04-13-1355
丙辰贊成事金普奉賜王衣酒還自元.

#高麗史38卷-世家38-恭愍王1-04-14-1355
夏四月戊午雨雹.

#高麗史38卷-世家38-恭愍王1-04-15-1355
庚辰元遣使來求女樂.

#高麗史38卷-世家38-恭愍王1-04-16-1355
辛巳倭掠全羅道漕船二百餘?.

#高麗史38卷-世家38-恭愍王1-04-17-1355
五月丁酉以安輔爲政堂文學; 尹守常爲密直提學; 守常以宦者妻親得拜是職爲世所譏.

#高麗史38卷-世家38-恭愍王1-04-18-1355
戊戌以李齊賢爲金海府院君; 姜仁伯爲柰城府院君; 金敬直爲彦陽府院君; 權?爲永嘉君; 辛富爲鷲山君; 孫就爲淸城君; 尹之彪爲海平君.

#高麗史38卷-世家38-恭愍王1-04-19-1355
癸卯遣知申事任君輔如元賀皇后千秋節.

#高麗史38卷-世家38-恭愍王1-04-20-1355
乙巳元遣斷事官買住來鞫鄭之祥.

#高麗史38卷-世家38-恭愍王1-04-21-1355
壬子遣密直副使崔仁遠如元獻紋苧布.

#高麗史38卷-世家38-恭愍王1-04-22-1355
是月征南萬戶權謙元顥印?還自元云: “南賊日盛我軍陷六合城又移防淮安路.”

#高麗史38卷-世家38-恭愍王1-04-23-1355
六月乙丑召臺官諭曰: “僧禪近所犯不須窮治.” 禪近內願堂僧也素有寵於王至是通士人妻爲憲府所鞫故王命釋之. 時僧徒恣*?{淫}. 慈恩宗僧英旭通宦官金不花妻臺官鉤致欲罪之旭曰: “若欲罪我須罷宗門今宗門僧誰非我乎?”

#高麗史38卷-世家38-恭愍王1-04-24-1355
辛巳地震.

#高麗史38卷-世家38-恭愍王1-04-25-1355
秋七月甲申朔前知都僉議司事韓大淳卒.

#高麗史38卷-世家38-恭愍王1-04-26-1355
丁亥設消災道場于康安殿以禳地震.

#高麗史38卷-世家38-恭愍王1-04-27-1355
贊成事朴壽年卒于元壽年丞相汪家奴之婦翁也丞相宴慰過飮暴卒.

#高麗史38卷-世家38-恭愍王1-04-28-1355
辛丑知申事任君輔還自元帝賜王酒除貢紋苧布.

#高麗史38卷-世家38-恭愍王1-04-29-1355
八月癸亥元皇太子遣月魯帖木兒來宴榮安王大夫人. 王幸其第王與李氏?南面皇后弟趙希?妻坐東奇轍與月魯帖木兒坐西宰樞坐階上.

#高麗史38卷-世家38-恭愍王1-04-30-1355
甲戌親設百高座道場于康安殿王手書*?文.

#高麗史38卷-世家38-恭愍王1-04-31-1355
九月甲申下除目皆奇氏及元使之請也.

#高麗史38卷-世家38-恭愍王1-04-32-1355
壬寅元遣資政院使姜金剛吉思來宴榮安王大夫人兼降御香.

#高麗史38卷-世家38-恭愍王1-04-33-1355
冬十月乙卯宴金剛吉思于宮中.

#高麗史38卷-世家38-恭愍王1-04-34-1355
癸酉流密直副使任君輔于濟州.

#高麗史38卷-世家38-恭愍王1-04-35-1355
乙亥命金鏞洪義鄭世雲柳淑逐日入宮事無大小一切啓?.

#高麗史38卷-世家38-恭愍王1-04-36-1355
十一月庚戌遣定原君鈞大護軍金瑨如元獻方物.

#高麗史38卷-世家38-恭愍王1-04-37-1355
十二月辛未流知都僉議司事金鏞于濟州.

#高麗史38卷-世家38-恭愍王1-04-38-1355
是歲我桓祖以雙城等處千戶來見王曰: “乃祖乃父身雖在外乃心王室我祖考實寵嘉之. 今卿無?祖考予將玉汝於成矣.” 雙城地頗沃饒東南民無恒産者多歸焉. 國家聞于中書省奉聖旨差官來遼陽省亦差官來. 王遣行省郞中李壽山往會區別新舊籍民謂之三省照勘戶計其後撫綏失宜稍稍流徙. 王命
桓祖主之民由是得安其業.

世家卷第三十八.


#高麗史39卷-世家39-00-00-00-0000
世家卷第三十九. 高麗史三十九.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史39卷-世家39-恭愍王2-00-00-0000
恭愍王二.

#高麗史39卷-世家39-恭愍王2-05-01-1356
○(丙申)五年春正月辛卯王如奉恩寺謁太祖眞殿.

#高麗史39卷-世家39-恭愍王2-05-02-1356
甲午赤氣挾日長數尺餘其中皆有日輪人言三日?出.

#高麗史39卷-世家39-恭愍王2-05-03-1356
甲辰益城府院君洪鐸卒.

#高麗史39卷-世家39-恭愍王2-05-04-1356
二月乙卯幸榮安王大夫人第.

#高麗史39卷-世家39-恭愍王2-05-05-1356
庚申版圖摠郞宣天桂奉賜王衣酒還自元.

#高麗史39卷-世家39-恭愍王2-05-06-1356
乙丑燃燈王如奉恩寺.

#高麗史39卷-世家39-恭愍王2-05-07-1356
辛未元遣使錫王功臣號曰親仁保義宣力奉國彰惠靖遠王出迎宣義門外宴群臣.

#高麗史39卷-世家39-恭愍王2-05-08-1356
甲戌遣福昌府院君金永煦如元謝功臣號表曰: “千載一時欣戴自天之命四方萬國聳聞稀代之榮銘骨何忘? 粉身難報欽惟皇帝陛下以簡臨下惟精執中率祖攸行不怒而威不言而信順帝之則所過者化所存者神至如草木之生成皆是乾坤之休養臣爰從弱歲獲覲淸光充宿衛於龍樓旣乏絲毫之補襲藩宣於?域亦微尺寸之功何圖十有二字之褒謬及百無一能之品伏遇皇帝陛下記累歲勤王之效憐愚臣戀主之誠特垂綸?之言用比鼎鐘之列臣謹當志求仁而務惠於物身服義而願忠於君保遠民蠢蠢之情庶幾致於安靖嚴上國明明之訓敢不奉以周旋?”

#高麗史39卷-世家39-恭愍王2-05-09-1356
丙子王飯僧普愚于內佛堂普愚卽普虛.

#高麗史39卷-世家39-恭愍王2-05-10-1356
三月丙戌王及公主奉太妃如奉恩寺聽普愚說禪頂禮施幣帛銀鉢繡袈裟積如丘山其徒三百餘僧皆施白布二匹袈裟一領士女奔波猶恐不及.

#高麗史39卷-世家39-恭愍王2-05-11-1356
甲辰王以忠肅王忌辰如神孝寺.

#高麗史39卷-世家39-恭愍王2-05-12-1356
以孫涌爲監察大夫元太師汪家奴之請也是月我
桓祖來朝王迎謂曰: “撫綏頑民不亦勞乎?” 時奇氏族倚后勢暴橫人有密告: “奇轍潛通雙城叛民結爲黨援謀逆.” 王諭
桓祖曰: “卿宜歸鎭吾民脫有變當如我命.”

#高麗史39卷-世家39-恭愍王2-05-13-1356
夏四月壬戌王如奉恩寺謁太祖眞殿.

#高麗史39卷-世家39-恭愍王2-05-14-1356
戊辰知都僉議車蒲溫奉賜王衣酒還自元.

#高麗史39卷-世家39-恭愍王2-05-15-1356
癸酉封普愚爲王師立府曰圓融置官屬左右司尹丞舍人注簿左右寶馬陪指諭行首.

#高麗史39卷-世家39-恭愍王2-05-16-1356
戊寅王邀普愚于延慶宮行師弟禮其儀衛擬於鹵簿.

#高麗史39卷-世家39-恭愍王2-05-17-1356
五月庚辰朔王御報平廳觀?慶千興元松壽侍.

#高麗史39卷-世家39-恭愍王2-05-18-1356
壬午定原君鈞大護軍金瑨奉賜王衣酒還自元.

#高麗史39卷-世家39-恭愍王2-05-19-1356
乙酉王以誕日邀普愚于內殿飯僧百八時僧徒求住寺者皆附愚干請王曰: “自今禪敎宗門寺社住持聽師注擬寡人但下除目爾.” 於是僧徒爭爲門徒不可勝計.

#高麗史39卷-世家39-恭愍王2-05-20-1356
丙戌前密直安祐奉賜王衣酒還自元.

#高麗史39卷-世家39-恭愍王2-05-21-1356
戊子元遣,奇完者不花來改冊榮安王爲敬王追贈三代爲王.

#高麗史39卷-世家39-恭愍王2-05-22-1356
丁酉太司徒奇轍太監權謙慶陽府院君盧?謀反伏誅親黨皆逃宮城戒嚴釋鄭之祥爲巡軍提控令侍衛以洪彦博爲右政丞尹桓爲左政丞元顥判三司事許伯黃石奇爲贊成事全普門韓可貴爲三司右左使金逸逢金鏞印?爲僉議評理尋以故縱奇權盧*?{支}黨下顥可貴沔城君具榮儉于獄殺之籍其家.

#高麗史39卷-世家39-恭愍王2-05-23-1356
罷征東行中書省理問所.

#高麗史39卷-世家39-恭愍王2-05-24-1356
以評理印?同知密直司事姜仲卿爲西北面兵馬使司尹辛珣兪洪前大護軍崔瑩前副正崔夫介爲副使攻鴨江以西八站以密直副使柳仁雨爲東北面兵馬使前大護軍貢天甫前宗簿令金元鳳爲副使收復雙城等地?先發仲卿被酒後至使氣?止之不聽?目辛珣斬之報王曰: “仲卿有二心處以軍法.” 國家莫知其故物議紛?.

#高麗史39卷-世家39-恭愍王2-05-25-1356
己亥以鄭暉爲西北面兵馬使; 洪巨源李思敬爲副使; 鄭絪爲江陵交州道都指揮使; 申靑爲平壤道巡問使.

#高麗史39卷-世家39-恭愍王2-05-26-1356
庚子前密直洪義卒.

#高麗史39卷-世家39-恭愍王2-05-27-1356
壬寅命收諸軍萬戶鎭撫千戶百戶牌.

#高麗史39卷-世家39-恭愍王2-05-28-1356
癸卯設鎭兵道場于康安殿及諸佛宇五日.

#高麗史39卷-世家39-恭愍王2-05-29-1356
六月癸丑印?引兵渡鴨綠江攻婆娑府等三站破之.

#高麗史39卷-世家39-恭愍王2-05-30-1356
乙卯以金敬直爲全羅道都巡問使.

#高麗史39卷-世家39-恭愍王2-05-31-1356
己未雙城人趙都赤來朝賜金牌授高麗雙城地面管軍千戶.

#高麗史39卷-世家39-恭愍王2-05-32-1356
庚申以前贊成事尹時遇爲濟州都巡問使.

#高麗史39卷-世家39-恭愍王2-05-33-1356
癸亥元使直省舍人齎奇轍太司徒宣命印章而來西北面兵馬副使辛珣遇諸道奪宣命印章囚舍人殺?從三人舍人夜逃.

#高麗史39卷-世家39-恭愍王2-05-34-1356
乙丑王聞前護軍林仲甫欲奉永陵?子釋器?不*?{軌}繫巡軍辭連前政丞孫守卿等十餘人. 己巳斬守卿等貶其黨贊成事康允忠爲東萊縣令杖漢陽尹洪仲元等放釋器于外.

#高麗史39卷-世家39-恭愍王2-05-35-1356
乙亥停至正年號.

#高麗史39卷-世家39-恭愍王2-05-36-1356
敎曰: “洪惟我太祖創業列聖相承咸能繼述衣冠禮樂*??{燦}然可觀比來國俗一變惟勢是求奇轍等憑震主之威撓爲邦之法選調隨其喜怒政令由之伸縮人有土田則攘之人有人民則奪之斯豈寡人無德之所致歟抑紀綱不立無術以御之歟? 無乃理亂循環必極而變天道之然耶? 深惟玆故每用?然日者幸賴祖宗之靈轍等伏辜釋器非止庶?又係私婢所出而倚望謀逆若孫守卿等亦*?{置}典刑自今伊始勵精圖治修明法令整頓紀綱復我祖宗之法期與一國更始敷實德於民續大命于天二罪以下一切除之其轍?守卿等?誤連累者亦從原免太祖及歷代先王加上尊號修其祀事務盡精潔守陵人戶復其?役社稷山川諸祠在祀典者亦加德號其諸*?{淫}祀一皆撤去賊臣之奴倚其主勢占奪土田役使平民多聚良家子女成群逞惡存撫按廉究治渠魁撤毁屋舍量罪罪之良家子女歸其父母籍沒家産以贍國用所占民戶仍令安業以從公役漕運不通凡所轉輸皆從陸路宜令有司量地遠近營立院館復其土田又以行省及逆賊所占人民廬其旁以便止宿於戱! 撥亂反正宜施寬大之恩任賢使能庶致隆平之治.”

#高麗史39卷-世家39-恭愍王2-05-37-1356
元囚本國節日使金龜年于遼陽省聲言發八十萬兵來討西北面兵馬使印?請濟師以備.

#高麗史39卷-世家39-恭愍王2-05-38-1356
丙子洪翊黃河衍賜死.

#高麗史39卷-世家39-恭愍王2-05-39-1356
丁丑命判書雲觀事陳永緖相地于南京.

#高麗史39卷-世家39-恭愍王2-05-40-1356
籍萬戶洪瑜家以米千石賑貸貧民.

#高麗史39卷-世家39-恭愍王2-05-41-1356
秋七月己卯朔魏王太子到鴨綠江王命許?從二人渡江.

#高麗史39卷-世家39-恭愍王2-05-42-1356
壬午禁人?家出城自相地南京人心動搖負戴南行者如歸市故禁之.

#高麗史39卷-世家39-恭愍王2-05-43-1356
乙酉置忠勇四衛.

#高麗史39卷-世家39-恭愍王2-05-44-1356
丁亥復改官制. 以洪彦博爲門下侍中; 尹桓守門下侍中; 柳濯爲門下侍郞同中書門下平章事; 許伯爲中書侍郞同中書門下平章事; 黃石奇爲門下平章事; 金鏞爲中書平章事; 金逸逢印??知政事; 李仁復爲政堂文學; 全普門鄭?守司空左右僕射; 慶千興判樞密院事; 崔仁遠爲樞密院使; 安祐知樞密院事; 裴天慶黃裳同知樞密院事; 柳仁雨李春富爲樞密院副使; 金希祖簽書樞密院事; 柳淑爲樞密院學士.

#高麗史39卷-世家39-恭愍王2-05-45-1356
東北面兵馬使柳仁雨陷雙城摠管趙小生千戶卓都卿遁走收復和登定長預高文宜州及宣德元興寧仁耀德靜邊等鎭咸州以北自高宗戊午沒于元今皆復之.

#高麗史39卷-世家39-恭愍王2-05-46-1356
癸巳設盂蘭盆齋于內殿.

#高麗史39卷-世家39-恭愍王2-05-47-1356
丁酉元遣中書省斷事官撒迪罕尙衣奉御朶?到鴨江傳帝旨曰: “高麗自我世祖混一之初灼知天命擧國臣服爰結婚親于今百年邇者姦民遽生邊?越我封疆擾我黎庶焚我傳舍阻我行人揆諸天憲討戮何疑尙慮叢爾賊徒或得罪爾邦逋逃嘯聚或從他國妄稱汝民盜用兵戈以*閒世好若不詢問情僞大兵一臨玉石俱焚誠所不忍特遣撒迪罕等前去爾其毋生疑貳發爾士卒就便招捕或約我天兵倂力挾攻期於靖國安民永敦前好具悉奏聞.”

#高麗史39卷-世家39-恭愍王2-05-48-1356
戊申斬西北面兵馬使印?附表撒迪罕表曰: “下愚嗇命但要生全大聖原情?加存恤? 肆陳?說庶感聰聞竊惟小邦邈處東極隋唐之盛羈?而已世祖龍興灼知天命首先歸附世著微勞東漸恩澤日新月盛不意賊臣奇轍與盧?權謙謀爲不軌生我禍階切詳轍等連姻掖庭假威大朝氣焰熏天脅制國主人有人民不奪不已人有土田不奪不?臣畏天朝一不敢問群黎百姓怨豈在明? 轍等自知罪盈惡積人所不容而又妄意天下擾攘甲兵方熾一朝勢去身不能保乃謀自安務固其權中外官司皆置親戚凡曰要職無非腹心擅造兵器閑習射御公然爲之不少隱匿扇動訛言惑亂衆聽今年五月十八日召集無賴一時俱起舟載兵器已至江口又令數輩詐爲天使稱有詔旨已至宮門將欲殲我君臣以逞己欲安危死生*閒不容髮尙賴聖德粗能應變旣獲賊徒恐有他變不暇申聞俱致於法誠惶誠恐無地措躬又慮邊鄙之民乘?妄動或有奸人往來亂我情實故置關防以謹出入而其吏士過江劫掠實非本意考其罪人以正邦典伏望弘天地之仁霽雷霆之怒垂蕩蕩之洪恩保哀哀之微喘則四千餘里永爲薄海之藩億萬斯年專祝如岡之壽.”

#高麗史39卷-世家39-恭愍王2-05-49-1356
八月壬子以僉議評理黃順爲江陵朔方道都巡問使.

#高麗史39卷-世家39-恭愍王2-05-50-1356
戊午流蔡河中于順天印承旦于保安貶鄭?爲淸州牧使.

#高麗史39卷-世家39-恭愍王2-05-51-1356
己巳命寫無逸篇二十餘本賜近臣.

#高麗史39卷-世家39-恭愍王2-05-52-1356
九月庚辰遣使于楊廣全羅道刷濟州人及禾尺才人充西北面戍卒.

#高麗史39卷-世家39-恭愍王2-05-53-1356
辛巳新設內詹事內常侍等官.

#高麗史39卷-世家39-恭愍王2-05-54-1356
癸未以曲城伯廉悌臣爲西北面都元帥刑部尙書柳淵判司宰寺事金之順上將軍金元命副之賜貂?金帶仍授鉞遣之.

#高麗史39卷-世家39-恭愍王2-05-55-1356
平壤都巡問使李餘慶獻?女眞男女二十餘人分置楊廣道.

#高麗史39卷-世家39-恭愍王2-05-56-1356
己丑東北面兵馬使獻?女眞女二十人分屬各司爲婢.

#高麗史39卷-世家39-恭愍王2-05-57-1356
己亥閱兵于毬庭.

#高麗史39卷-世家39-恭愍王2-05-58-1356
是月以我
桓祖爲大中大夫司僕卿賜第一區.

#高麗史39卷-世家39-恭愍王2-05-59-1356
冬十月甲寅元復遣撒迪罕等齎詔來王盛陳兵衛出迎于宮門外詔曰: “昔我世祖皇帝混一區夏爾高麗國率先效順建爲東藩請婚帝室帝亦允從今將百年錫貢相望靡有*閒言玆夏爾國游兵入我疆域毁我驛置邊民不寧是用遣使往告厥由使還附奏具稱: ‘近者境上乘閒侵?之徒已正其罪又言事?之生在於倉卒志圖靖難不及?命’ 其*閒應變之狀中書悉以告朕肆朕察其事情追惟我祖宗憫下之惠先臣慕義之誠?以一?輒虧舊恩? 然裁以至公若爾初獲首事具罪以聞善善惡惡朕與天下共之奚肯徇私以紊大法? 如云倉卒不遑陳奏? 事定之後?先馳聞事旣已往?能悔罪陳情玆示寬容特釋爾咎自今伊始小心敬愼率順?章撫我黎庶固我東?勿替朕命惟爾之休於戱! 赦過宥罪廣推大造之心懷遠招携誕布至仁之德.”

#高麗史39卷-世家39-恭愍王2-05-60-1356
王與公主宴元使.

#高麗史39卷-世家39-恭愍王2-05-61-1356
戊午遣政堂文學李仁復如元上表曰: “乾坤洪造曲全庶物之生父母至仁旋?癡兒之過賊子亂常殆將覆國愚臣應卒不及聞天伏蒙推視遠之明廓包荒之度揆事機之非所得已矜情實之無可柰何霽雷霆之威旣往不咎?雨露之澤咸與惟新乾坤全物之生父母?兒之過亦不可爲喩也人非石木豈不知感哉? 臣謹當布德音於臣庶以寧一邦修職貢於歲時無替萬世.” 又上書曰: “近者逆臣奇轍等謀動戈兵欲危社稷專憑聖德得?禍萌然而失火之家迫于救焚倉皇無以先告弄兵之子幸而脫死惶恐難於自言?天?地無所措躬伏蒙特降赦恩?身粉骨奚足以報? 旣荷天地父母再造之恩敢陳國病冀達天聰切惟世皇征東令國王爲丞相行省官吏委國王保擧不入常調非他行省比其後續立都鎭撫司理問所儒學提擧司醫學提擧司比來省官皆托婦寺濫受朝命擅作威福小邦有監察司典法司掌刑聽訟*?{糾}正非理而省官聽人妄訴拘取諸司所斷文*券以是爲非莫敢誰何人疾之如狼虎?今省官有與逆賊謀者願自今其左右司官令臣保擧勿蹈前弊其理問所等官司一切革去世皇東征日本時所置萬戶中軍右軍左軍耳其後增置巡軍合浦全羅耽羅西京等萬戶府?無所領軍徒佩金符以?宣命召誘平民妄稱戶計勒令州縣不敢差發深爲未便如蒙欽依世祖皇帝舊制除三萬戶鎭守日本外其餘增置五萬戶府及都鎭撫司乞皆革罷朝廷使臣及府寺院監司所差人吏多是小邦之人不務宣上德意專要誇耀鄕閭威福自恣恩?必報屈辱宰相陵犯國主經年不還增娶妻妾無惡不爲金剛山諸寺歲再降香勞民生事反戾陛下求福之意本國自有倭寇以來備禦無或小弛樞密院所差體覆使亦宜停罷宣徽院資政院將作院大府監利用監太僕寺諸衙門所差人吏一切禁斷其方物可充用度者明立額數聽本國自獻庶使站路邊民獲寧雙城三撒元是小邦之境先臣忠憲王戊午趙暉卓靑等犯罪懼誅誘致女眞乘我不虞殺戮官吏繫累男女皆爲奴婢父老至今言之流涕指爲血?比來逆臣奇轍盧?權謙交結酋長召集逋逃及其謀逆約爲聲援轍等旣死支黨多奔于彼故令搜索彼反用兵助逆勢不獲已以致行師其*?{總}管趙小生千戶卓都卿今在逃竄竊恐構?生事恭惟朝廷薄海內外莫非王土尺寸不毛之地豈計彼此哉? 伏乞歸我舊疆雙城三撒以北許立關防女眞人等於泥城等處山谷之*閒越境來居擾百姓掠牛馬導本國犯罪之人逃閃莫追卽與雙城三撒無異*(??){乞}立禁約毋得擅入似前侵害祖王以來庶?之子必令爲僧所以明嫡庶之分杜??之萌今有塔思帖木兒自謂忠宣王?子亦嘗剃髮及長還俗奔于京師誘致本國群不逞之徒扇起訛言眩惑人心若此人者其於朝廷豈有小益? 乞將此人及其黨與發還本國.”

#高麗史39卷-世家39-恭愍王2-05-62-1356
丙寅濟州加乙赤忽古托等叛殺都巡問使尹時遇牧使張天年判官李陽吉.

#高麗史39卷-世家39-恭愍王2-05-63-1356
丙子遣樞密院使金希祖如元賀皇太子千秋節.

#高麗史39卷-世家39-恭愍王2-05-64-1356
十一月己卯洪彦博免; 流尹桓許伯柳濯; 以李齊賢爲門下侍中; 廉悌臣守門下侍中; 慶千興?知門下政事; 李千善?知中書政事; 李仁復爲政堂文學兼御史大夫; 安祐知門下省事.

#高麗史39卷-世家39-恭愍王2-05-65-1356
乙酉以知樞密院事裴天慶爲東北面兵馬使; 姜仲祥爲全羅道都巡問使.

#高麗史39卷-世家39-恭愍王2-05-66-1356
十二月丁未遣?知政事李千善吏部判書李壽林如元賀正.

#高麗史39卷-世家39-恭愍王2-05-67-1356
丙寅宥輕罪.

#高麗史39卷-世家39-恭愍王2-05-68-1356
修葺南京宮闕.

#高麗史39卷-世家39-恭愍王2-06-01-1357
○(丁酉)六年春正月丙子朔放朝賀宴群臣.

#高麗史39卷-世家39-恭愍王2-06-02-1357
庚寅王邀王師普愚于內殿賜黃金五十兩金線一匹.

#高麗史39卷-世家39-恭愍王2-06-03-1357
辛卯加上先代先王先后尊號.

#高麗史39卷-世家39-恭愍王2-06-04-1357
壬辰王如奉恩寺謁太祖眞殿卜遷都漢陽王探*??{?}得靜字癸卯更命李齊賢卜之得動字王喜曰: “卿?祀得吉卜實副予心.”

#高麗史39卷-世家39-恭愍王2-06-05-1357
命修中外學校.

#高麗史39卷-世家39-恭愍王2-06-06-1357
甲辰以營南京宮闕除楊廣道今年屯田.

#高麗史39卷-世家39-恭愍王2-06-07-1357
宥二罪以下.

#高麗史39卷-世家39-恭愍王2-06-08-1357
乙巳命賊臣家財平價市賣其寶玉屬內庫金銀屬戶部以*?{支}國用.

#高麗史39卷-世家39-恭愍王2-06-09-1357
二月己酉命李齊賢相宅于漢陽築宮闕.

#高麗史39卷-世家39-恭愍王2-06-10-1357
辛亥濟州來降獻方物.

#高麗史39卷-世家39-恭愍王2-06-11-1357
壬子以彦陽府院君金敬直爲西北面都元帥.

#高麗史39卷-世家39-恭愍王2-06-12-1357
三月辛卯以金敬直守司徒上柱國彦陽伯; 車蒲溫爲東京留守; 李安爲南京留守; 崔仁遠爲右僕射; 申靑爲樞密院副使.

#高麗史39卷-世家39-恭愍王2-06-13-1357
夏四月丙辰賜廉興邦等及第.

#高麗史39卷-世家39-恭愍王2-06-14-1357
辛酉慮囚.

#高麗史39卷-世家39-恭愍王2-06-15-1357
五月丁丑雨雹.

#高麗史39卷-世家39-恭愍王2-06-16-1357
乙酉李齊賢上箋請老遂致仕.

#高麗史39卷-世家39-恭愍王2-06-17-1357
戊子倭寇喬桐京城戒嚴.

#高麗史39卷-世家39-恭愍王2-06-18-1357
王命寫無逸篇賜宰相命尹澤進講.

#高麗史39卷-世家39-恭愍王2-06-19-1357
六月甲辰朔日食.

#高麗史39卷-世家39-恭愍王2-06-20-1357
以蔡河中與全贊謀逆?繫獄鞫之贊逃河中誣服自縊斬于市.

#高麗史39卷-世家39-恭愍王2-06-21-1357
己巳元告以撒思監爲右丞相太平爲左丞相.

#高麗史39卷-世家39-恭愍王2-06-22-1357
秋七月乙亥江浙省丞相遣理問實刺不花來獻土物.

#高麗史39卷-世家39-恭愍王2-06-23-1357
甲午門下侍中致仕李凌幹卒.

#高麗史39卷-世家39-恭愍王2-06-24-1357
獲全贊斬之.

#高麗史39卷-世家39-恭愍王2-06-25-1357
己亥前平章事許伯卒.

#高麗史39卷-世家39-恭愍王2-06-26-1357
壬寅濟州星主來獻馬賜盖紅?米三十石.

#高麗史39卷-世家39-恭愍王2-06-27-1357
八月癸卯朔以檢校大護軍崔龍角私役全州良民七十餘戶奪人土田肆行侵漁籍其家充戍卒.

#高麗史39卷-世家39-恭愍王2-06-28-1357
甲辰以辭連蔡河中杖流全祐祥辛貴趙暉趙萬通洪開道李稱鄭?康贊洪尙載.

#高麗史39卷-世家39-恭愍王2-06-29-1357
丁巳以金得培爲西北面紅頭軍倭賊防禦都指揮使.

#高麗史39卷-世家39-恭愍王2-06-30-1357
戊午以大將軍崔瑩爲東北面體覆使; 以吏部尙書洪有龜爲東北面兵馬使.

#高麗史39卷-世家39-恭愍王2-06-31-1357
都堂呈行省書曰: “照得雙城三撒等處元是本國地面北至伊板爲界在先因失關防致被女眞人衆盡殺州縣官吏就得地土人民擅自稱爲採金戶計及將和州更名雙城設置摠管府千戶所其子孫又行召誘本國避役民吏幷官私逃驅影占私役無有紀極近有奇轍盧?權謙等密與本處頭目交結私置亦里干多引本國犯罪之人萃於淵藪及其謀逆約爲聲援賊臣旣敗之後其*?{支}黨等多有潛藏以此差令根捉彼乃用兵相拒致有殺傷自知犯法便行逃散其地本是險阻深僻以致本國負罪亡命之徒往往越境閃藏卽與愚民交構生事若於伊板隘口設置關防以謹出入庶無後患雙城等處年例辦納金子等物本國自委廉幹人員臨督採納恐趙小生卓都卿指以採金爲由妄捏虛事赴告遼陽行省玆起訟端深繫利害宜從省府轉咨遼陽行省照詳施行.”

#高麗史39卷-世家39-恭愍王2-06-32-1357
九月丙子政堂文學安輔卒.

#高麗史39卷-世家39-恭愍王2-06-33-1357
遣?鐵別監于諸道.

#高麗史39卷-世家39-恭愍王2-06-34-1357
庚辰放囚.

#高麗史39卷-世家39-恭愍王2-06-35-1357
丙戌王觀射于東門外.

#高麗史39卷-世家39-恭愍王2-06-36-1357
庚寅以濟州牧使林熙載兼安撫使.

#高麗史39卷-世家39-恭愍王2-06-37-1357
戊戌倭入昇天府興天寺取忠宣王及韓國公主眞而去.

#高麗史39卷-世家39-恭愍王2-06-38-1357
閏月乙巳命李仁復編修古今錄.

#高麗史39卷-世家39-恭愍王2-06-39-1357
大雨雹.

#高麗史39卷-世家39-恭愍王2-06-40-1357
戊申司天少監于必興上書言: “玉龍記云我國始于白頭終于智異其勢水根木幹之地以黑爲父母以靑爲身若風俗順土則昌逆土則?風俗者君臣衣服冠盖樂調禮器是也自今文武百官黑衣靑笠僧服黑巾大冠女服黑羅又於諸山裁松茂密凡器用鍮銅瓦器以順土風.” 從之.

#高麗史39卷-世家39-恭愍王2-06-41-1357
丙辰地大震.

#高麗史39卷-世家39-恭愍王2-06-42-1357
丁巳遣判閣門事楊伯顔如元賀皇后千秋節.

#高麗史39卷-世家39-恭愍王2-06-43-1357
戊午以地震宥二罪以下.

#高麗史39卷-世家39-恭愍王2-06-44-1357
壬戌遣上將軍李云牧將軍李蒙古大追捕倭寇.

#高麗史39卷-世家39-恭愍王2-06-45-1357
癸亥加上忠烈忠宣忠肅忠惠忠穆尊號.

#高麗史39卷-世家39-恭愍王2-06-46-1357
乙丑倭侵喬桐李云牧李蒙古大?懦不戰繫巡軍.

#高麗史39卷-世家39-恭愍王2-06-47-1357
丁卯召臺諫百司問民*閒利害.

#高麗史39卷-世家39-恭愍王2-06-48-1357
冬十月辛巳諫官李穡等請行三年喪從之.

#高麗史39卷-世家39-恭愍王2-06-49-1357
丁酉遣判開城府事孫登開城尹高用賢如元賀正.

#高麗史39卷-世家39-恭愍王2-06-50-1357
庚子遣刑部尙書李嶠如元賀皇太子千秋節.

#高麗史39卷-世家39-恭愍王2-06-51-1357
閱兵于毬庭.

#高麗史39卷-世家39-恭愍王2-06-52-1357
東北面大飢.

#高麗史39卷-世家39-恭愍王2-06-53-1357
十一月庚申以樞密院直學士金得培爲西北面都巡問使兼西京尹上萬戶前戶部尙書金元鳳爲西北面紅頭軍倭賊防禦指揮兼副萬戶.

#高麗史39卷-世家39-恭愍王2-06-54-1357
十二月丙子復歸銓選于吏兵部.

#高麗史39卷-世家39-恭愍王2-06-55-1357
癸未敎曰: “人命至重絶不復續聞獄官多不詳刑以致寃死自今有枉刑者都評議使司御史臺申聞*?{糾}理.”

#高麗史39卷-世家39-恭愍王2-07-01-1358
○(戊戌)七年春二月戊子以成元揆爲江陵道存撫使王面諭曰: “銓司擬卿最居後念卿嘗牧海州有惠政故特遣之.” 尋改東北面兵馬使.

#高麗史39卷-世家39-恭愍王2-07-02-1358
丙申判樞密院事元?卒.

#高麗史39卷-世家39-恭愍王2-07-03-1358
以廉悌臣爲門下侍中; 黃石奇爲門下侍郞同中書門下平章事; 金鏞爲中書侍郞門下平章事; 全普門爲門下平章事; 金逸逢爲中書平章事; 慶千興知門下政事; 李千善?知門下政事; 安祐?知中書政事; 鄭世雲知門下事; 柳仁雨崔仁遠守司空尙書左右僕射; 裴天慶判樞密院事; 黃裳爲樞密院使; 李春富知樞密院事; 柳淑李餘慶同知樞密院事; 鄭暉金元鳳爲樞密院副使.

#高麗史39卷-世家39-恭愍王2-07-04-1358
三月己酉倭寇角山戍燒船三百餘?.

#高麗史39卷-世家39-恭愍王2-07-05-1358
甲子遣前僉議評理姜之衍刑部尙書崔堧如元賀節日.

#高麗史39卷-世家39-恭愍王2-07-06-1358
靜州副使朱永世全羅道萬戶姜仲祥來謁王怒曰: “今國家多難西憂紅賊東患倭奴沿邊之民不獲寧居若等何敢擅離所管耶?” 卽下獄.

#高麗史39卷-世家39-恭愍王2-07-07-1358
命修京都外城.

#高麗史39卷-世家39-恭愍王2-07-08-1358
夏四月大旱王?膳撤樂禁酒.

#高麗史39卷-世家39-恭愍王2-07-09-1358
丙子敎曰: “自正月至今旱氣太甚其於農民何? 寡人日夜不遑寢食其悉原中外二罪以下.”

#高麗史39卷-世家39-恭愍王2-07-10-1358
戊寅禱雨于福寧寺及諸神祠.

#高麗史39卷-世家39-恭愍王2-07-11-1358
己卯雨.

#高麗史39卷-世家39-恭愍王2-07-12-1358
辛巳以大將軍崔瑩爲楊廣全羅道倭賊體覆使仍命不能禦賊者按廉以下悉以軍法論.

#高麗史39卷-世家39-恭愍王2-07-13-1358
丙戌以戶部尙書李達衷爲東北面兵馬使.

#高麗史39卷-世家39-恭愍王2-07-14-1358
丁酉倭寇韓州及鎭城倉. 全羅道鎭邊使高用賢請徙沿海倉?於內地從之.

#高麗史39卷-世家39-恭愍王2-07-15-1358
賑東北面.

#高麗史39卷-世家39-恭愍王2-07-16-1358
五月庚子台州方國珍遣人來獻方物.

#高麗史39卷-世家39-恭愍王2-07-17-1358
倭賊至窄梁以樞密院副使李春富爲防禦使尋發諸領兵赴東西江以少尹鄭之祥爲察訪.

#高麗史39卷-世家39-恭愍王2-07-18-1358
甲辰趙小生卓都卿逃據海陽海陽人完者不花率兵千八百人來投.

#高麗史39卷-世家39-恭愍王2-07-19-1358
丁未賑交州江陵道.

#高麗史39卷-世家39-恭愍王2-07-20-1358
戊申倭侵沔州龍城我軍與戰獲賊船二?.

#高麗史39卷-世家39-恭愍王2-07-21-1358
辛亥倭焚喬桐京城戒嚴發坊里丁爲戰卒.

#高麗史39卷-世家39-恭愍王2-07-22-1358
以李春富爲西江兵馬使; 安祐爲東江兵馬使; 前護軍李元琳爲喬桐倭賊追捕副使.

#高麗史39卷-世家39-恭愍王2-07-23-1358
以十二徒無糧儲將遣徒官于諸道?布市米歲以爲式宰樞以時方海漕不通取其布販尙乘馬粟徒官曹漢卿等矯公牒私市米于楊廣道事覺甲寅囚漢卿等于刑部徵布籍米.

#高麗史39卷-世家39-恭愍王2-07-24-1358
辛酉遣大將軍趙天珪如元賀皇后千秋節.

#高麗史39卷-世家39-恭愍王2-07-25-1358
壬戌以軍餉不繼召安祐李春富還.

#高麗史39卷-世家39-恭愍王2-07-26-1358
六月戊辰朔日食.

#高麗史39卷-世家39-恭愍王2-07-27-1358
壬午大赦.

#高麗史39卷-世家39-恭愍王2-07-28-1358
癸未以?知政事慶千興爲西京軍民萬戶府萬戶; 樞密院直學士金得培副之; ?知政事安祐爲安州軍民萬戶府萬戶; 樞密院副使金元鳳副之; 樞密院副使鄭暉爲朔方道軍民萬戶府萬戶; 上將軍韓方信副之.

#高麗史39卷-世家39-恭愍王2-07-29-1358
乙未全羅道鎭邊使獻倭?八人.

#高麗史39卷-世家39-恭愍王2-07-30-1358
秋七月己亥太白晝見凡三月.

#高麗史39卷-世家39-恭愍王2-07-31-1358
中書平章事致仕金承澤卒謚良簡.

#高麗史39卷-世家39-恭愍王2-07-32-1358
甲辰江浙行省丞相張士誠遣理問實刺不花來獻沈香山水精山?木屛玉帶鐵杖彩*?{段}寄書略曰: “邇者中夏多事區區不忍生民塗炭遂用奮起淮東幸保全吳之地然西寇肆兇殘虐百姓雖志存掃蕩而未知攸濟耳稔聞國王有道提封之內民樂其生殊慰懷想.” 時士誠據杭州稱太尉又江浙海島防禦萬戶丁文彬通書曰: “文彬?處海邑欽仰大邦久欲一拜殿下以覲耿光惜乎微役所?不果玆因大邦治下黃贊至此故得聞安吉今車書如舊?商賈往來以通興販亦惠民之一事也黃贊廻令親郁文政進拜聊獻土宜”王*?士誠書曰: “竊惟太尉馳英淮左固已佩服餘風?移鎭浙右益欽令聞匪遠伊邇顧予寡昧徒以祖宗之故獲保遺黎苟安歲月雖常欲拜問起居自?無狀不足煩侍御者之道達?蒙太尉不鄙夷小邦且辱便蕃之惠不勝至幸玆因使回謹奉此所有薄禮具如內目.” 又命右副承宣翰林學士李穡*?文彬書曰: “今親郁文政齎來書札同兩府官入啓于內王*?曰: ‘吾已領萬戶厚意矣其送以白苧布若干黑麻布若干虎皮若干文豹皮若干少*?盛惠.’ 且命臣穡爲書以謝之臣穡待罪翰林辭命固職司又嘗竊歆萬戶公高誼之日久矣雖欲通名於左右未有階也玆因王命幷達下情.”

#高麗史39卷-世家39-恭愍王2-07-33-1358
丁未親設百高座道場以*?{禳}星變.

#高麗史39卷-世家39-恭愍王2-07-34-1358
幸廣明寺.

#高麗史39卷-世家39-恭愍王2-07-35-1358
辛亥都評議使奏: “全羅道都鎭撫兪益桓與倭戰殺獲數十人慶尙道鎭撫牛承吉固城縣令魏良用與倭戰殺獲七人請皆擢用.” 王從之.

#高麗史39卷-世家39-恭愍王2-07-36-1358
壬戌倭侵黔毛浦焚全羅道漕船時倭寇爲梗漕運不通以漢人張仁甫等六人爲都綱各授唐船一?戰卒百五十人漕全羅稅租賊乘風縱火焚之我師敗績死傷甚多.

#高麗史39卷-世家39-恭愍王2-07-37-1358
八月己卯倭焚花之梁.

#高麗史39卷-世家39-恭愍王2-07-38-1358
甲申王如奉恩寺謁太祖眞殿.

#高麗史39卷-世家39-恭愍王2-07-39-1358
庚寅以慶千興爲西北面都巡問使; 韓方信爲東北面兵馬使.

#高麗史39卷-世家39-恭愍王2-07-40-1358
辛丑倭寇仁州.

#高麗史39卷-世家39-恭愍王2-07-41-1358
以李?守門下侍中.

#高麗史39卷-世家39-恭愍王2-07-42-1358
九月丁酉朔命同知樞密院事柳淑判司天臺事陳永緖于必興相都于遂安谷州.

#高麗史39卷-世家39-恭愍王2-07-43-1358
冬十月庚午以判宗正寺事李子松爲楊廣全羅道察理使.

#高麗史39卷-世家39-恭愍王2-07-44-1358
御史臺言內侍李邦貴通玄德宮婢請罪之王留其狀.

#高麗史39卷-世家39-恭愍王2-07-45-1358
壬午地震丁亥亦如之.

#高麗史39卷-世家39-恭愍王2-07-46-1358
庚寅遣兵部尙書洪師範如元賀皇太子千秋節.

#高麗史39卷-世家39-恭愍王2-07-47-1358
十一月丙申以?異屢興宥中外二罪以下.

#高麗史39卷-世家39-恭愍王2-07-48-1358
庚子親設仁王道場于內殿以禳?異.

#高麗史39卷-世家39-恭愍王2-07-49-1358
甲寅前密直提學鄭?卒.

#高麗史39卷-世家39-恭愍王2-07-50-1358
庚申遣定原伯*??如元賀正.

#高麗史39卷-世家39-恭愍王2-07-51-1358
十二月乙丑朔日食.

#高麗史39卷-世家39-恭愍王2-07-52-1358
丙子遣判太常寺事洪淳如元獻人參.

#高麗史39卷-世家39-恭愍王2-08-01-1359
○(己亥)八年春正月己亥以判司農寺事柳方癸爲喬桐防禦指揮使.

#高麗史39卷-世家39-恭愍王2-08-02-1359
壬戌命翰林院寫無逸篇賜宰相.

#高麗史39卷-世家39-恭愍王2-08-03-1359
黃石奇罷以李承慶爲門下侍郞同中書門下平章事金得培簽書樞密院事.

#高麗史39卷-世家39-恭愍王2-08-04-1359
二月乙酉紅賊移文于我曰: “慨念生民久陷於胡倡義擧兵恢復中原東踰齊魯西出函秦南過?廣北抵幽燕悉皆款附如飢者之得膏梁病者之遇藥石今令諸將嚴戒士卒毋得擾民民之歸化者撫之執迷旅拒者罪之.”

#高麗史39卷-世家39-恭愍王2-08-05-1359
壬辰倭寇海南縣.

#高麗史39卷-世家39-恭愍王2-08-06-1359
三月壬子全羅道都巡問使黃順獻倭?四級.

#高麗史39卷-世家39-恭愍王2-08-07-1359
丙辰王以忠肅王忌辰如廣明寺.

#高麗史39卷-世家39-恭愍王2-08-08-1359
夏四月辛未雨雹.

#高麗史39卷-世家39-恭愍王2-08-09-1359
辛巳江浙張士誠丁文彬遣使獻方物.

#高麗史39卷-世家39-恭愍王2-08-10-1359
丙戌宰樞言公主無子請選名家女宜子者於是納李齊賢女封爲惠妃.

#高麗史39卷-世家39-恭愍王2-08-11-1359
五月丁酉以誕日放囚.

#高麗史39卷-世家39-恭愍王2-08-12-1359
己亥倭寇禮成江.

#高麗史39卷-世家39-恭愍王2-08-13-1359
丙午以倭賊充斥禱于太廟.

#高麗史39卷-世家39-恭愍王2-08-14-1359
己酉倭焚瓮津縣.

#高麗史39卷-世家39-恭愍王2-08-15-1359
丁巳全羅道追捕副使金?擊倭于甫若島擒二十餘級.

#高麗史39卷-世家39-恭愍王2-08-16-1359
六月丙寅知沔州事郭仲龍監洪州倉出米二十石給官妓官奴削官充軍.

#高麗史39卷-世家39-恭愍王2-08-17-1359
乙亥命翰林院進尙書及歷代諸書.

#高麗史39卷-世家39-恭愍王2-08-18-1359
丁亥定誅奇轍功臣下敎曰: “奇轍權謙連姻帝室依勢作威不畏紀綱奪占田民恣行非義頃年以來天下始亂自顧其身積惡*?{斂}怨度其一朝勢去難保預爲深計以固藩籬以其親戚腹心桀?之輩布列權要陰樹黨援圖爲不軌私造兵仗外方軍人亦閱弓矢詐爲詔使兼扇訛言眩惑人心密諭會期約以同擧宗社安危只在須臾南陽侯洪彦博奮不顧身殄殲賊徒再安社稷功大難忘. 其以南陽侯洪彦博?政商議慶千興參政安祐知門下省事鄭世雲判樞密院事黃裳知樞密院事柳淑上將軍睦仁吉將軍李蒙古大爲一等; 簽書樞密院事金得培樞密院副使金元鳳工部尙書金琳判司天監事陳永緖判太僕寺事金?上將軍金元命李云牧前大府卿文璟將軍朱永世內侍監方節朶赤帖木兒中郞將張必禮爲二等. 爵其父母妻蔭及子孫賜田民有差姜仲卿身雖已死功大難忘?賜錄券爵其父母蔭及子孫.”

#高麗史39卷-世家39-恭愍王2-08-19-1359
楊廣全羅慶尙道大旱.

#高麗史39卷-世家39-恭愍王2-08-20-1359
秋七月癸巳放還諸道流人.

#高麗史39卷-世家39-恭愍王2-08-21-1359
辛丑延安伯印承旦卒.

#高麗史39卷-世家39-恭愍王2-08-22-1359
乙巳西原伯鄭?卒.

#高麗史39卷-世家39-恭愍王2-08-23-1359
戊申前贊成事閔思平卒.

#高麗史39卷-世家39-恭愍王2-08-24-1359
甲寅張士誠遣范漢傑路本來獻彩*?{段}金帶美酒丁文彬亦獻方物文彬書曰: “嚮者不揆?陋輒?菲儀上干冕聰戰兢無措文彬先是奉使浙左忽家人報吳尙書來出內翰李相公書宣示敎命寵錫踰量無以仔肩企思耿光昭若在邇羈?末役拜覲無能人由大邦深獲仁覆感恩膺寵江海與同太尉張公鎭綏浙右向風不忘特遣使祗奉禮儀仰徹殿下文*?{軌}不異祈望弘仁僑寓中不及備聊以微儀少?葵心.” 王引見士誠使者使李穡*?文彬書曰: “?者祗承王命拜書左右自以僭踰?今爲愧不意使者回舟如是之速也書札信物謹以入啓王皆?納太尉之使待遇如書使王與太尉自今永以爲好未必不由執事也土宜別幅冀領王意.”

#高麗史39卷-世家39-恭愍王2-08-25-1359
江浙省平章火尼赤漂風來泊黃州鐵和江賜米一百石苧布二十匹以行省員外申仁適女妻之.

#高麗史39卷-世家39-恭愍王2-08-26-1359
八月癸亥以李仁復守司空尙書左僕射御史大夫; 柳仁雨判開城府事; 李春富判樞密院事; 柳淑爲樞密院使; 李餘慶知樞密院事; 孫登金希祖鄭暉金得培同知樞密院事.

#高麗史39卷-世家39-恭愍王2-08-27-1359
丁卯火尼赤獻水精鉞二.

#高麗史39卷-世家39-恭愍王2-08-28-1359
戊辰方國珍遣使獻方物.

#高麗史39卷-世家39-恭愍王2-08-29-1359
冬十月癸亥親設百高座道場以禳天變仍放罪囚.

#高麗史39卷-世家39-恭愍王2-08-30-1359
十一月辛卯東北面兵馬使鄭暉獻海靑王曰: “今軍務方興宜崇儉約安用珍禽?” 放之.

#高麗史39卷-世家39-恭愍王2-08-31-1359
甲辰遼瀋流民二千三百餘戶來投分處西北郡縣官給資糧先是本國人亦有渡鴨綠江居者以兵亂皆自還.

#高麗史39卷-世家39-恭愍王2-08-32-1359
癸丑賀太子千秋節宴群臣時與元雖不相通不欲遽廢也.

#高麗史39卷-世家39-恭愍王2-08-33-1359
乙卯王宴火尼赤于內殿.

#高麗史39卷-世家39-恭愍王2-08-34-1359
戊午紅頭賊三千餘人渡鴨綠江?竊而去都指揮使金元鳳匿不報遣戶部侍郞鄭之祥切責不之罪.

#高麗史39卷-世家39-恭愍王2-08-35-1359
己未以慶千興爲西北面元帥安祐副之.

#高麗史39卷-世家39-恭愍王2-08-36-1359
十二月丁卯紅頭賊魁僞平章毛居敬衆號四萬?渡鴨綠江陷義州殺副使朱永世及州民千餘人.

#高麗史39卷-世家39-恭愍王2-08-37-1359
戊辰賊陷靜州殺都指揮使金元鳳遂陷麟州.

#高麗史39卷-世家39-恭愍王2-08-38-1359
庚午以守門下侍中李?爲西北面都元帥; *慶千與{慶千興}爲副元帥; 金得培爲都指揮使; 李春富爲西京尹; 李仁任爲西京存撫使. 賊入鐵州安祐李芳實等擊却之賊退屯麟靜等州.

#高麗史39卷-世家39-恭愍王2-08-39-1359
甲戌殺前贊成事康允忠前代言洪開道上將軍孫巨源時議寃之.

#高麗史39卷-世家39-恭愍王2-08-40-1359
乙亥賊復入鐵州寇掠旁縣. 安祐遇于淸江破之復戰敗績祐退屯定州.

#高麗史39卷-世家39-恭愍王2-08-41-1359
己卯以同知樞密院事金希祖爲西海道都指揮使李?至西京諸軍未集退屯黃州中外洶懼京城皆爲走計爭以穀市輕貨先是大布一匹直米二斗時穀賤貨貴直至五六斗.

#高麗史39卷-世家39-恭愍王2-08-42-1359
辛巳發諸司吏胥補西北面戰卒.

#高麗史39卷-世家39-恭愍王2-08-43-1359
丁亥賊陷西京.

#高麗史39卷-世家39-恭愍王2-08-44-1359
戊子遣戶部尙書朱思忠齎細布鞍?酒肉遺賊帥仍?虛實.

#高麗史39卷-世家39-恭愍王2-08-45-1359
以李?懦不能軍遣平章事李承慶代之命前僉議贊成事權適帥僧兵赴征.

#高麗史39卷-世家39-恭愍王2-08-46-1359
是歲大饑.

#高麗史39卷-世家39-恭愍王2-09-01-1360
○(庚子)九年春正月己丑朔以知門下省事鄭世雲爲西北面都巡察使賜軍中有功者銀器絮帛衣服有差.

#高麗史39卷-世家39-恭愍王2-09-02-1360
丁酉朱思忠持賊書還辭極倨傲.

#高麗史39卷-世家39-恭愍王2-09-03-1360
己亥判事金縝還自義州啓: “賊入西京臣潛往義靜等州徵旁縣散民殺賊所留徒兵百五十奪其積穀招集團結使守義州.” 王嘉之除刑部尙書.

#高麗史39卷-世家39-恭愍王2-09-04-1360
癸卯刑部尙書金縉宦者金玄領數百騎趣西京遇賊三百餘人斬百餘級.

#高麗史39卷-世家39-恭愍王2-09-05-1360
命御史臺會百官具兵仗僕從鞍馬芻糧宿衛毬庭數旬以擬倉卒避賊之行又王與公主夜出後苑習騎馬王*姓{性}不喜騎非宗廟朝會之事未嘗出房?故?於跨馬.

#高麗史39卷-世家39-恭愍王2-09-06-1360
甲辰上將軍李芳實遇賊於鐵化斬百餘級.

#高麗史39卷-世家39-恭愍王2-09-07-1360
丙午諸軍次生陽驛摠二萬人時天寒士卒手足凍?顚?甚衆賊知我軍將進攻遂殺所擄義靜州及西京人以萬計積屍如丘.

#高麗史39卷-世家39-恭愍王2-09-08-1360
丁未我軍進攻西京步兵先入?死者千餘人賊兵死者亦無慮數千人賊退屯龍岡咸從.

#高麗史39卷-世家39-恭愍王2-09-09-1360
乙卯以安祐爲安州軍民萬戶府都萬戶; 李芳實爲上萬戶; 金於珍爲副萬戶.

#高麗史39卷-世家39-恭愍王2-09-10-1360
丙辰卜遷都于太廟不吉時修漢陽城闕人多凍死.

#高麗史39卷-世家39-恭愍王2-09-11-1360
二月己未安祐等進軍咸從與賊戰失利.

#高麗史39卷-世家39-恭愍王2-09-12-1360
以江陽伯李承老爲遂安谷州等處築城監督使.

#高麗史39卷-世家39-恭愍王2-09-13-1360
戊辰曲赦.

#高麗史39卷-世家39-恭愍王2-09-14-1360
辛未政堂文學安震卒.

#高麗史39卷-世家39-恭愍王2-09-15-1360
壬申我軍又戰于咸從判開城府事辛富將軍李堅死之諸軍力戰斬二萬級虜僞元帥沈刺黃志善餘賊萬餘退保甑山縣.

#高麗史39卷-世家39-恭愍王2-09-16-1360
癸酉安祐李芳實等追賊至古宣州斬數百級餘賊三百餘人渡鴨綠江而走.

#高麗史39卷-世家39-恭愍王2-09-17-1360
壬午都元帥李承慶以疾還.

#高麗史39卷-世家39-恭愍王2-09-18-1360
三月戊子朔慶千興安祐金得培上箋告捷.

#高麗史39卷-世家39-恭愍王2-09-19-1360
乙未班師.

#高麗史39卷-世家39-恭愍王2-09-20-1360
己酉紅賊船七十?來泊西海道?州碧達浦又泊西京德島席島入鳳州燒城門又百餘?入安岳郡元堂浦掠錢穀燒廬舍我軍與戰數日死者三十餘人賊又侵黃州琵琶浦.

#高麗史39卷-世家39-恭愍王2-09-21-1360
壬子賜李承慶忠勤勁節?謀威遠功臣; 慶千興盡忠同德?輔功臣; 安祐推忠節義定亂功臣中書平章政事; 金得培輸忠保節定遠功臣政堂文學; 李芳實推誠?輔功臣樞密院副使.

#高麗史39卷-世家39-恭愍王2-09-22-1360
甲寅紅賊寇安州城垣浦.

#高麗史39卷-世家39-恭愍王2-09-23-1360
乙卯斬黃志善遣戶部尙書朱思忠如元告平賊至遼陽道梗而還.

#高麗史39卷-世家39-恭愍王2-09-24-1360
丙辰張士誠遣使來聘.

#高麗史39卷-世家39-恭愍王2-09-25-1360
夏四月丁巳朔紅賊侵黃州鐵和浦牧使閔珝與戰斬二十餘級虜一人幷獲兵仗以獻.

#高麗史39卷-世家39-恭愍王2-09-26-1360
己未遣李芳實擊紅賊于?州斬三十餘級賊乘舟遁去.

#高麗史39卷-世家39-恭愍王2-09-27-1360
壬申遣金伯環權仲和報聘于張士誠.

#高麗史39卷-世家39-恭愍王2-09-28-1360
癸酉宴群臣賜李芳實玉帶玉纓.

#高麗史39卷-世家39-恭愍王2-09-29-1360
甲戌王出西亭聞有女哭甚哀問之曰: “吾兄戰死母哀毁三日而死家貧無以葬.” 命賜布五十匹.

#高麗史39卷-世家39-恭愍王2-09-30-1360
丙子禱雨.

#高麗史39卷-世家39-恭愍王2-09-31-1360
倭寇泗州角山.

#高麗史39卷-世家39-恭愍王2-09-32-1360
辛巳禁酒.

#高麗史39卷-世家39-恭愍王2-09-33-1360
癸未大饗征北將士.

#高麗史39卷-世家39-恭愍王2-09-34-1360
丙戌敎曰: “今玆百姓勞於兵革困於飢饉予甚憫焉而又獄囚久在??或有寃抑以傷和氣其宥二罪以下.”

#高麗史39卷-世家39-恭愍王2-09-35-1360
自二月至是月旱甚王爲之日一食.

#高麗史39卷-世家39-恭愍王2-09-36-1360
慶尙全羅道大飢民多餓死.

#高麗史39卷-世家39-恭愍王2-09-37-1360
五月戊子順興君安牧卒.

#高麗史39卷-世家39-恭愍王2-09-38-1360
倭寇全羅道會尾沃溝等處.

#高麗史39卷-世家39-恭愍王2-09-39-1360
己酉淳化侯*유卒.

#高麗史39卷-世家39-恭愍王2-09-40-1360
倭寇楊廣道平澤牙州新平等縣又焚龍城等十餘縣京城戒嚴以前平章事柳濯爲京畿兵馬都統使判樞密院事李春富爲東江都兵馬使我
桓祖以判軍器監事爲西江兵馬使. 發坊里丁爲軍又令百官助戰.

#高麗史39卷-世家39-恭愍王2-09-41-1360
辛亥杞城侯尹莘傑卒.

#高麗史39卷-世家39-恭愍王2-09-42-1360
閏月丙辰朔倭寇江華殺三百餘人掠米四萬餘石有沈夢龍者斬倭十三級竟死於賊.

#高麗史39卷-世家39-恭愍王2-09-43-1360
癸酉門下侍郞平章事李承慶卒.

#高麗史39卷-世家39-恭愍王2-09-44-1360
倭焚喬桐縣.

#高麗史39卷-世家39-恭愍王2-09-45-1360
六月丁亥命百官行三年喪.

#高麗史39卷-世家39-恭愍王2-09-46-1360
以大水宥獄囚.

#高麗史39卷-世家39-恭愍王2-09-47-1360
京城饑.

#高麗史39卷-世家39-恭愍王2-09-48-1360
秋七月乙卯朔幸白岳相視遷都之地白岳在臨津縣北五里.

#高麗史39卷-世家39-恭愍王2-09-49-1360
乙丑司天臺以天文失序請徵賢用士行科擧.

#高麗史39卷-世家39-恭愍王2-09-50-1360
辛未始營白岳宮闕先是欲遷都南京遣前漢陽尹李安修其城闕民甚苦之卜于太廟不吉又興是役時人謂之新京.

#高麗史39卷-世家39-恭愍王2-09-51-1360
遣益山君李公遂戶部尙書朱思忠宦者方都赤如元審賊勢行至湯站道梗還渡鴨綠江王大怒曰: “雖死不可還” 固遣之至瀋陽數月又不得達而還.

#高麗史39卷-世家39-恭愍王2-09-52-1360
丙子江浙省李右丞遣張國珍來獻沈香匹*?{段}玉帶弓劒復遣少尹金伯環報聘.

#高麗史39卷-世家39-恭愍王2-09-53-1360
八月丙戌敎曰: “四方兵興用人爲急其除三年喪制.”

#高麗史39卷-世家39-恭愍王2-09-54-1360
己丑王及公主移御昌和寺.

#高麗史39卷-世家39-恭愍王2-09-55-1360
平章事致仕鄭子厚卒.

#高麗史39卷-世家39-恭愍王2-09-56-1360
封尹桓爲漆原侯; 柳濯爲高興侯; ?遜爲高昌伯; 以安祐?知政事.

#高麗史39卷-世家39-恭愍王2-09-57-1360
冬十月甲申賜鄭夢周等及第.

#高麗史39卷-世家39-恭愍王2-09-58-1360
十一月辛酉移御白岳新宮.

#高麗史39卷-世家39-恭愍王2-10-01-1361
○(辛丑)十年春正月戊辰以崔瑩爲西北面都巡察使.

#高麗史39卷-世家39-恭愍王2-10-02-1361
二月辛卯敎曰: “予自踐位以來畏天愛民祖訓是式願治之心常切于衷屬時多艱澤罔下究干戈迭興?異屢見予爲此懼用道詵言于胥斯原盖將續大命于無窮也載惟臣庶奔走服事勞費實重豈不知恤國之大計? 不敢不圖庶事伊始宜布仁恩其二罪以下?皆原免北征戰亡者宜加贈恤仍令悉官其子無後者贍恤其家近因兵荒民不聊生又遼瀋流民歸化者衆?令攸司優加賑恤於戱! 應天者惟以至誠愛民者莫如實惠惟爾臣僚各盡乃心以輔台德.”

#高麗史39卷-世家39-恭愍王2-10-03-1361
丁酉我
桓祖以判將作監事爲東北面兵馬使御史臺上*?以爲:
“李[桓祖諱.]東北面人而又本界千戶也不可使爲鎭守” 王不允賜宴慰行宰樞又餞于會賓門旣行授戶部尙書,
桓祖至北道未幾馳報本國人入彼土者皆順命出來.

#高麗史39卷-世家39-恭愍王2-10-04-1361
甲辰命李齊賢講書無逸篇.

#高麗史39卷-世家39-恭愍王2-10-05-1361
全羅楊廣道防禦使金?捕倭船五?殺獲三十餘人.

#高麗史39卷-世家39-恭愍王2-10-06-1361
三月丁巳王及公主奉太妃至自白岳.

#高麗史39卷-世家39-恭愍王2-10-07-1361
張士誠遣人來獻綵*?{段}玉?沈香弓矢.

#高麗史39卷-世家39-恭愍王2-10-08-1361
淮南省右丞王晟遣使來獻綵帛沈香.

#高麗史39卷-世家39-恭愍王2-10-09-1361
倭焚南海縣.

#高麗史39卷-世家39-恭愍王2-10-10-1361
丁丑興海君裴佺死.

#高麗史39卷-世家39-恭愍王2-10-11-1361
夏四月辛巳朔日食旣.

#高麗史39卷-世家39-恭愍王2-10-12-1361
遼陽省摠官高家奴遣使來獻玉?及犬.

#高麗史39卷-世家39-恭愍王2-10-13-1361
辛卯設百高座道場于康安殿.

#高麗史39卷-世家39-恭愍王2-10-14-1361
乙未門下平章事致仕李謙卒.

#高麗史39卷-世家39-恭愍王2-10-15-1361
丙申倭寇固城蔚州巨濟.

#高麗史39卷-世家39-恭愍王2-10-16-1361
郞將朱彦英奸料物庫副使李中明妻郞將鄭元奸將軍李元立妻御史臺?之會赦皆原免元不悛御史臺杖殺之.

#高麗史39卷-世家39-恭愍王2-10-17-1361
庚戌我
桓祖薨訃聞王悼甚遣使弔哭致賻如禮士大夫咸驚曰: “東北面無人矣.”

#高麗史39卷-世家39-恭愍王2-10-18-1361
五月甲寅以樞密院直學士韓方信爲東北面都兵馬使前都僉議評理姜仲祥爲慶尙道都巡問鎭邊使.

#高麗史39卷-世家39-恭愍王2-10-19-1361
壬戌上洛侯金永煦卒.

#高麗史39卷-世家39-恭愍王2-10-20-1361
癸亥命左承宣李穡講書洪範.

#高麗史39卷-世家39-恭愍王2-10-21-1361
丁卯禱雨于太廟.

#高麗史39卷-世家39-恭愍王2-10-22-1361
己巳巷市.

#高麗史39卷-世家39-恭愍王2-10-23-1361
甲戌都僉議使司啓曰: “年凶餓莩甚多無以賑活良人不能自食者令富人食而役止其身人有奴婢而不能養令食之者永以爲奴婢.” 王惡其認民爲隸焚其書.

#高麗史39卷-世家39-恭愍王2-10-24-1361
乙亥命前密直提學田大有講書無逸.

#高麗史39卷-世家39-恭愍王2-10-25-1361
六月甲申太白晝見二日.

#高麗史39卷-世家39-恭愍王2-10-26-1361
乙未御史大夫李嶠卒.

#高麗史39卷-世家39-恭愍王2-10-27-1361
秋七月壬子張士誠遣千戶傅德來聘戊午又遣趙伯淵不花來聘.

#高麗史39卷-世家39-恭愍王2-10-28-1361
八月癸巳王邀僧普印等于內殿日講傳燈錄.

#高麗史39卷-世家39-恭愍王2-10-29-1361
倭焚掠東萊蔚州奪其漕船又寇梁州金海府泗州密城郡.

#高麗史39卷-世家39-恭愍王2-10-30-1361
九月庚申遣戶部尙書朱思忠如元賀道路復通表曰: “辰居星拱服四海萬國之心雷?風飛通九夷八蠻之道量同覆載明?恒升遵聖武規模之張御以寬而臨以簡撫世皇聲敎所?綏斯來而動斯和故令蠢爾之氓咸入?然之化但恃聖朝之扶佑何圖强寇之侵陵藩翰任專幸得敵王所愾梯航路梗末由觀國之光馬戀主而長鳴鶴?天而難聞玆者馳星華於漠遠而聖德之惟新解和渴飢不知蹈舞.”

#高麗史39卷-世家39-恭愍王2-10-31-1361
癸酉復置征東省官.

#高麗史39卷-世家39-恭愍王2-10-32-1361
元以韓咬兒等?亂四方兵興遣使來頒赦.

#高麗史39卷-世家39-恭愍王2-10-33-1361
丙子禿魯江萬戶朴儀叛殺千戶任自富金天龍命刑部尙書金璡往討之.

#高麗史39卷-世家39-恭愍王2-10-34-1361
冬十月戊子地震.

#高麗史39卷-世家39-恭愍王2-10-35-1361
乙未金璡請濟師時我
太祖以金吾衛上將軍爲東北面上萬戶王命往援璡,
太祖以親兵一千五百人赴之儀已率其黨逃入江界盡捕誅之.

#高麗史39卷-世家39-恭愍王2-10-36-1361
丁酉紅賊僞平章潘誠沙劉關先生朱元帥等十餘萬衆渡鴨綠江寇朔州以樞密院副使李芳實爲西北面都指揮使遣同知樞密院事李餘慶柵?嶺.

#高麗史39卷-世家39-恭愍王2-10-37-1361
戊戌遣鶴城侯?如元賀正以道梗不果行.

#高麗史39卷-世家39-恭愍王2-10-38-1361
己亥集都人修城門.

#高麗史39卷-世家39-恭愍王2-10-39-1361
壬寅紅賊寇泥城.

#高麗史39卷-世家39-恭愍王2-10-40-1361
癸卯以?知政事安祐爲上元帥; 政堂文學金得培爲都兵馬使; 同知樞密院事鄭暉爲東北面都指揮使.

#高麗史39卷-世家39-恭愍王2-10-41-1361
十一月己酉紅賊屯撫州李芳實以彼衆我寡*?{斂}兵退請移順殷成三州陽岩樹德江東三登祥原五縣民及粟于?嶺柵從之.

#高麗史39卷-世家39-恭愍王2-10-42-1361
庚戌廉悌臣罷以洪彦博爲門下侍中.

#高麗史39卷-世家39-恭愍王2-10-43-1361
安祐李芳實與指揮使金景?各帥麾下兵擊賊于价延博等州連戰破之斬首三百餘級王以祐爲都元帥.

#高麗史39卷-世家39-恭愍王2-10-44-1361
丙辰賊襲安州我軍敗績上將軍李蔭趙天柱死之賊獲指揮使金景?爲其元帥移文于我曰: “將兵百十萬而東其速迎降.”

#高麗史39卷-世家39-恭愍王2-10-45-1361
丁巳令公侯以下出戰馬有差.

#高麗史39卷-世家39-恭愍王2-10-46-1361
己未以?知政事鄭世雲爲西北面軍容體察使.

#高麗史39卷-世家39-恭愍王2-10-47-1361
庚申遣前密直提學鄭思道金*??守?嶺柵平章事李公遂屯竹田.

#高麗史39卷-世家39-恭愍王2-10-48-1361
辛酉我
太祖斬賊王元帥以下百餘級擒一人以獻.

#高麗史39卷-世家39-恭愍王2-10-49-1361
癸亥以平章事金鏞爲摠兵官前刑部尙書柳淵爲兵馬使賊以萬餘兵攻?嶺柵破之我軍大潰安祐金得培等單騎奔還.

#高麗史39卷-世家39-恭愍王2-10-50-1361
乙丑賊先鋒至興義驛.

#高麗史39卷-世家39-恭愍王2-10-51-1361
丙寅王及公主奉太后南狩渡臨津次兜率院從者唯侍中洪彦博李?平章事金鏞慶千興柳濯僕射金逸逢?政鄭世雲判樞密院事李春富簽書金希祖知樞密院事柳淑孫登知奏事元松壽承宣金績命洪彦猷李穡金達祥兵部尙書睦仁吉上將軍金元命前吏部尙書洪師範前刑部尙書柳淵諫議金漢龍將軍李琳張伯顔員外金君鼎刑部侍郞郭忠秀正言朴思愼御史朴大陽侍御史田祿生而已. 王駐駕江岸顧瞻山河謂松壽穡曰: “如此風景卿等正宜聯句?”

#高麗史39卷-世家39-恭愍王2-10-52-1361
丁卯駕發公主去輦而馬次婢李氏所騎馬羸弱見者皆泣下. 至焚修院按廉使安宗源忠州牧使朴曦來謁遂次迎曙驛南京留守崔仁遠淸州牧使金成甲來謁.

#高麗史39卷-世家39-恭愍王2-10-53-1361
戊辰尙州判官趙縉以兵千四百來使大將軍金得齊領之. 駕至沙平院開寧監務來獻刷馬百餘匹. 駕次廣州吏民皆登山城惟州官在. 以柳濯爲慶尙道都巡問兼兵馬使; 李春富爲全羅道都巡問兼兵馬使; 崔安沼爲楊廣道巡問使.

#高麗史39卷-世家39-恭愍王2-10-54-1361
己巳駕次慶安驛以尙書右僕射李成瑞爲楊廣道都巡問兼兵馬使知門下省事姜碩爲交州江陵道都巡問兼兵馬使縉及開寧監務皆進秩.

#高麗史39卷-世家39-恭愍王2-10-55-1361
辛未雨雪. 駕次利川縣御衣濕凍燎薪自溫. 是日賊陷京城留屯數月殺牛馬張皮爲城灌水成?人不得緣上. 又屠灸男女或燔孕婦乳爲食以恣殘虐.

#高麗史39卷-世家39-恭愍王2-10-56-1361
壬申駕次陰竹縣吏民皆逃匿判閣門事許猷獻米二斗王以按廉使安宗源安撫使許綱不能供張繫頸以來縣人裴元景言於宰相曰: “吾勸留同里十餘戶以待大駕.” 宰相嘉之奏除元景散員監陰竹務.

#高麗史39卷-世家39-恭愍王2-10-57-1361
乙亥駕次忠州.

#高麗史39卷-世家39-恭愍王2-10-58-1361
丁丑將軍洪瑄自請爲遊擊將軍王嘉之擢爲南京尹楊廣道管軍上萬戶以趙希古爲廣州牧使楊廣道副萬戶李之泰代宗源下綱及宗源于巡軍.

#高麗史39卷-世家39-恭愍王2-10-59-1361
十二月壬辰王至福州以鄭世雲爲摠兵官賜敎書遣之.

#高麗史39卷-世家39-恭愍王2-10-60-1361
甲午王射于西樓下.

#高麗史39卷-世家39-恭愍王2-10-61-1361
乙未幸暎湖樓遂乘舟遊賞仍射於湖邊按廉使享王觀者如堵或有反袂興嗟者或誦讖而嘆曰: “忽有一南寇深入臥牛峯又云: ‘牛大吼龍離海淺水弄淸波.’ 古聞其言今見其驗!”

#高麗史39卷-世家39-恭愍王2-10-62-1361
丙申以鄭世雲爲中書平章事.

#高麗史39卷-世家39-恭愍王2-10-63-1361
丁酉?州人檢校中郞將金長壽起兵擊賊殺遊騎一百四十餘人遣州人崔英起走報行在以長壽爲上將軍兼萬戶英起爲西海道安撫使.

#高麗史39卷-世家39-恭愍王2-10-64-1361
丁未紅賊三百餘騎陷原州牧使宋光彦死之賊二十九人又至安邊府邑人詐降饗之酒三行*樸{撲}擊盡殺之.

#高麗史39卷-世家39-恭愍王2-10-65-1361
江華府詐降饗賊裨將王同僉伏兵盡殺之賊不敢入境.

世家卷第三十九.


#高麗史40卷-世家40-00-00-00-0000
世家卷第四十. 高麗史四十.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修

#高麗史40卷-世家40-恭愍王3-00-00-0000
恭愍王三.

#高麗史40卷-世家40-恭愍王3-11-01-1362
○(壬寅)十一年春正月戊申朔王在福州賀正.

#高麗史40卷-世家40-恭愍王3-11-02-1362
甲子安祐李芳實黃裳韓方信李餘慶金得培安遇慶李龜壽崔瑩等率兵二十萬屯東郊摠兵官鄭世雲督諸將進圍京城乙丑昧爽諸將四面進攻我
太祖以麾下親兵二千人奮擊先登大破之斬賊魁沙劉關先生等賊徒自相蹈籍?尸滿城斬首凡一十餘萬級獲元帝玉璽金寶金銀銅印兵仗等物餘黨破頭潘等一十餘萬遁走渡鴨綠江而去賊遂平.

#高麗史40卷-世家40-恭愍王3-11-03-1362
己巳金鏞矯旨密諭安祐李芳實金得培殺摠兵官鄭世雲.

#高麗史40卷-世家40-恭愍王3-11-04-1362
庚午鄭世雲露布至行在王遣內詹事李大豆里賜世雲衣酒.

#高麗史40卷-世家40-恭愍王3-11-05-1362
遣?政李仁復收國史秘書.

#高麗史40卷-世家40-恭愍王3-11-06-1362
辛未將軍睦忠至自軍前言: “諸將殺鄭世雲秘不發.”

#高麗史40卷-世家40-恭愍王3-11-07-1362
壬申頒宥旨于諸將仍令督赴行在以安其心.

#高麗史40卷-世家40-恭愍王3-11-08-1362
甲戌判太醫監事金賢上將軍洪師禹來獻諸將論世雲書王悅賜賢等金帛.

#高麗史40卷-世家40-恭愍王3-11-09-1362
乙亥遣知奏事元松壽賜諸將衣酒以李芳實爲中書平章政事.

#高麗史40卷-世家40-恭愍王3-11-10-1362
二月己卯趙小生誘引納哈出入寇三撒忽面之地元季兵?胡虜納哈出據有瀋陽之地稱行省丞相.

#高麗史40卷-世家40-恭愍王3-11-11-1362
庚辰宦者高龍普伏誅.

#高麗史40卷-世家40-恭愍王3-11-12-1362
辛巳東京尹裴天慶來享王請幸東京.

#高麗史40卷-世家40-恭愍王3-11-13-1362
丁酉倭焚晉州岳陽縣.

#高麗史40卷-世家40-恭愍王3-11-14-1362
?扈從諸司支給有差.

#高麗史40卷-世家40-恭愍王3-11-15-1362
辛丑王發福州.

#高麗史40卷-世家40-恭愍王3-11-16-1362
癸卯駐駕尙州牧使崔宰供進無缺不行饋遺爲左右所短遂罷之.

#高麗史40卷-世家40-恭愍王3-11-17-1362
甲辰東北面都指揮使與納哈出累戰敗績請遣我
太祖.

#高麗史40卷-世家40-恭愍王3-11-18-1362
乙巳安祐還詣行宮金鏞使門者殺之遣使分捕李芳實金得培萬戶朴椿殺芳實于龍宮縣.

#高麗史40卷-世家40-恭愍王3-11-19-1362
三月丁未朔搜捕得培于山陽縣殺之梟首于尙州觀者莫不嗟悼下敎曰: “國家不幸遭罹寇難播遷南土惟予小子否德所召亦惟將帥用軍無律不克禦侮故也方懷嘗膽之憂始寢敗軍之罰乃命門下平章事商議會議都監事鷹揚軍上將軍鄭世雲爲摠兵官賜之節鉞代予行事繼降?書宣示所以委任之意大將小將?聽約束?無敢違果賴祖宗之靈啓迪於上忠志之士奔走於下四面合攻盡殲其衆方俟凱旋疇賞報功不期祐等恃功驕恣構?世雲不畏大法以快一朝之憤摠兵官代予行事而居下者敢擅殺之是不有我也陵上干犯罪孰大焉? 顧惟祐等爲國爪牙血戰數年頗著勞?而一念之謬前功盡棄予實悼焉雖然破賊之功一時之所或有無君之罪萬世之所不容輕重灼然有不相掩者釋此不誅何以示後? 故命有司將都元帥安祐元帥得培芳實閔渙金琳等明正典刑尙念舊勞罪不及?所管大小官吏具令有司量功?用其黨惡背功手害世雲郞將鄭贊在逃不宥外其餘知情不首者悉皆原免布告中外咸使聽知惟爾士衆務盡乃心無越爾職以保終始.”

#高麗史40卷-世家40-恭愍王3-11-20-1362
遣平章事李公遂?政黃裳樞密院使金希祖守京城.

#高麗史40卷-世家40-恭愍王3-11-21-1362
丁巳命諸司分司京城時京城宮闕無遺閭巷爲墟白骨成丘.

#高麗史40卷-世家40-恭愍王3-11-22-1362
己未黑山島人獻倭?.

#高麗史40卷-世家40-恭愍王3-11-23-1362
辛酉赦大?于行宮勞赴征將士.

#高麗史40卷-世家40-恭愍王3-11-24-1362
甲子地震.

#高麗史40卷-世家40-恭愍王3-11-25-1362
改官制.

#高麗史40卷-世家40-恭愍王3-11-26-1362
李?乞辭以柳濯爲左政丞.

#高麗史40卷-世家40-恭愍王3-11-27-1362
乙亥前史館編修官李?上書陳時務十條王嘉之.

#高麗史40卷-世家40-恭愍王3-11-28-1362
夏四月丙子朔遼陽行省同知高家奴邀擊紅賊餘衆斬四千餘級擒其魁破頭潘遣使來報.

#高麗史40卷-世家40-恭愍王3-11-29-1362
丙戌朔方道都指揮使擊女眞獻捷.

#高麗史40卷-世家40-恭愍王3-11-30-1362
丁亥王閱射於西門觀雜戱賜布五十匹.

#高麗史40卷-世家40-恭愍王3-11-31-1362
庚寅發龍門倉穀一萬石賑貸京畿飢民.

#高麗史40卷-世家40-恭愍王3-11-32-1362
乙未王射於南樓令近臣擊毬以觀.

#高麗史40卷-世家40-恭愍王3-11-33-1362
丙申地震.

#高麗史40卷-世家40-恭愍王3-11-34-1362
以密直副使李龜壽爲全羅道鎭邊使; 典理判書崔瑩爲楊廣道鎭邊使. 我
太祖以上護軍爲東北面兵馬使.

#高麗史40卷-世家40-恭愍王3-11-35-1362
五月丁巳元遣太子詹事院僉同奇田龍賜王衣酒.

#高麗史40卷-世家40-恭愍王3-11-36-1362
乙丑遼陽省平章高家奴遣使來請兵.

#高麗史40卷-世家40-恭愍王3-11-37-1362
六月丙子以同知密直司事安遇慶爲西北面都兵馬使.

#高麗史40卷-世家40-恭愍王3-11-38-1362
戊寅遣判三司事金逸逢如元獻方物.

#高麗史40卷-世家40-恭愍王3-11-39-1362
辛巳彗見長尺許凡三日.

#高麗史40卷-世家40-恭愍王3-11-40-1362
丙申監察司上言: “竊聞乘輿欲幸水原營宮闕水原陜隘濱海倭寇可虞首降紅賊人心難保淸州已備巡幸且居三道之衝便於轉餉賊不能近願姑駐駕淸州徐俟農隙擇京城近地以爲移御之所今農務方殷豈可用經亂之民以興工役?” 下都僉議司議之.

#高麗史40卷-世家40-恭愍王3-11-41-1362
遣典法判書李子松如元告平紅賊獻所獲玉璽二金寶一金銀銅印二十餘及金銀牌.

#高麗史40卷-世家40-恭愍王3-11-42-1362
監察大夫金續命辭不允.

#高麗史40卷-世家40-恭愍王3-11-43-1362
秋七月納哈出領兵數萬與卓都卿趙小生等屯于洪原之??洞遣哈刺萬戶那延帖木兒同僉伯顔甫下指揮率兵千餘爲先鋒.
太祖遇於德山洞院平擊走之踰咸關車踰二嶺幾殲委棄鎧仗不可勝數是日,
太祖退屯?相谷納哈出怒移屯德山洞.
太祖乘夜襲擊敗之納哈出退還??洞,
太祖屯舍音洞,
太祖遣斥候至車踰嶺賊登山樵蘇甚衆候卒以白,
太祖曰: “兵法當先攻弱.” 遂令擒斬殆盡自以精騎六百繼之踰車踰嶺至嶺下賊乃覺欲逆戰.
太祖率十餘騎衝賊射?其裨將一人初,
太祖至問諸將累敗狀諸將曰: “每戰?賊將一人鐵鎧飾以朱?尾揮?突進衆披靡無敢敵者.”
太祖物色其人獨當之陽北走其人果奮前注?甚急,
太祖?身着馬?賊將失中隨?而倒,
太祖卽據鞍射又?之於是賊狼狽奔北,
太祖追擊至賊屯日暮乃還納哈出之妻謂納哈出曰: “公周行天下久復有如此將軍乎? 宜避而速歸.” 納哈出不從納哈出之妹在軍中見
太祖神武心悅之亦曰: “斯人也天下無雙.” 後數日,
太祖踰咸關嶺直至??洞納哈出置陣相當率十餘騎出陣前,
太祖亦率十餘騎出陣前相當納哈出?曰: “我之來本追沙劉關先生潘誠等耳非爲侵犯貴境也今吾累敗喪卒萬餘亡裨將數人勢甚窮蹙乞罷戰惟命是從.” 時賊兵勢甚盛,
太祖知其詐欲令降之有一將立納哈出之傍,
太祖射之應弦而倒又射納哈出之馬而斃改乘又斃之於是大戰良久互有勝負,
太祖迫逐納哈出納哈出急曰:
“李萬戶也兩將何必相迫.” 乃廻騎,
太祖又射其馬斃之有麾下士下馬以授納哈出遂得免日且暮,
太祖麾軍以退自爲殿嶺路盤紆數層宦者李波羅實在最下層急呼曰: “令公救人令公救人.”
太祖在上層視之有二銀甲賊將逐波羅實注?垂及,
太祖回馬射二將皆斃之卽連斃二十餘人於是更回兵擊走之有一賊逐
太祖擧?欲刺,
太祖忽側身若墜仰射其腋卽還騎又一賊進當
太祖而射之,
太祖卽於馬上起立矢出?下,
太祖乃躍馬射之中其膝又於川中遇一賊將其人甲?護項面甲又別作?甲以便開口周護甚固無隙可射,
太祖故射其馬馬作氣奮躍賊力引?口乃開,
太祖射中其口三人旣斃賊大奔,
太祖以鐵騎蹂之賊自相蹈籍殺獲甚多還屯定州留數日休士卒先設伏要衝乃分三軍左軍由城串右軍由都連浦自將中軍當松原與納哈出遇於咸興平,
太祖單騎鼓勇突進試賊賊驍將三人?馳直前
太祖陽北走引其?策其馬爲?馬狀三將爭追逼之,
太祖忽跋馬右出三將未能控而前,
太祖從後射之皆應弦而倒轉戰引至要衝左右伏俱發合擊大破之納哈出知不可敵收散卒遁去獲銀牌銅印等物以獻其餘所獲不可勝數於是東北鄙悉平,
桓祖嘗入朝元道過納哈出稱道
太祖之才至是納哈出敗歸曰:
“李[桓祖諱]?日言我有才子果不誣矣.” 後納哈出遣人通好獻馬于王且遺?鼓一良馬一于
太祖以致禮意盖心服之也.

#高麗史40卷-世家40-恭愍王3-11-44-1362
庚戌張士誠遣使來獻沈香佛玉香爐玉香合綵*?{段}書軸等物.

#高麗史40卷-世家40-恭愍王3-11-45-1362
西北面兵馬使報紅賊將復入寇.

#高麗史40卷-世家40-恭愍王3-11-46-1362
女眞達魯花赤所音山摠管不花殺趙小生卓都卿及家口麾下五十餘人.

#高麗史40卷-世家40-恭愍王3-11-47-1362
八月庚辰夜王微行出西門習騎馬壬午夜亦如之.

#高麗史40卷-世家40-恭愍王3-11-48-1362
乙酉王發尙州.

#高麗史40卷-世家40-恭愍王3-11-49-1362
丁亥幸俗離寺取觀通度寺所藏佛骨設利袈裟.

#高麗史40卷-世家40-恭愍王3-11-50-1362
戊子駕次元岩驛大雨扈從諸司帳幕漂流或有死者.

#高麗史40卷-世家40-恭愍王3-11-51-1362
庚寅駕指沃州以水漲取*閒道次報令縣命旁郡造舟十?.

#高麗史40卷-世家40-恭愍王3-11-52-1362
辛卯駕次懷仁.

#高麗史40卷-世家40-恭愍王3-11-53-1362
壬辰駕至淸州初幸尙州許扈從臣僚僑寓人家令其主勿避亂其妻妾子女者頗多至是淸州人皆?家避之.

#高麗史40卷-世家40-恭愍王3-11-54-1362
甲午以判開城府事李仁任爲西北面都指揮使又遣使于遼陽省體探紅賊.

#高麗史40卷-世家40-恭愍王3-11-55-1362
乙未元以滅紅賊之功遣集賢院侍讀學士?都賜王衣酒兼諭與高家奴挾攻盖海州紅賊餘黨.

#高麗史40卷-世家40-恭愍王3-11-56-1362
丙申以判衛尉寺事金蘭爲西北面兵馬使判典客寺事池龍壽判衛尉寺事鄭文祐知兵馬事遣使調兵于慶尙楊廣全羅江陵朔方交州道凡四萬餘卒.

#高麗史40卷-世家40-恭愍王3-11-57-1362
留都監察司上*?曰: “京都近經兵火人民離散里閭空虛其還者亦因訛言隨合隨散盖以分司官淹留不來而諸道貢賦又不輸京由是人無所繫狐疑未定日就殘弊乞貢賦依舊悉輸京都扈從百司定額侍衛餘悉赴都祭祀國之大事而堂後禮儀司主之今堂後尙不來亦宜遣還史庫所藏實錄史藁僅有三?十餘?置之文廟恐至遺失宜令史官曝?以藏又令直宿.”

#高麗史40卷-世家40-恭愍王3-11-58-1362
判密直司事宋卿罷.

#高麗史40卷-世家40-恭愍王3-11-59-1362
贈?都金帶綵衣苧麻纖布不受.

#高麗史40卷-世家40-恭愍王3-11-60-1362
耽羅牧胡古禿不花石迭里必思等以星主高福壽叛.

#高麗史40卷-世家40-恭愍王3-11-61-1362
己酉命政堂文學韓方信往江華修龍藏寺將欲移御也.

#高麗史40卷-世家40-恭愍王3-11-62-1362
以楊廣道巡問鎭邊使崔瑩爲都巡問使; 判宗簿寺事金?爲全羅道沿海巡訪兼漕轉使.

#高麗史40卷-世家40-恭愍王3-11-63-1362
庚戌以左政丞柳濯爲西北面紅賊防禦諸軍都統使; 密直使李珣爲都兵馬使; 金漢貴爲東京道; 許綱爲安東道; 金?爲尙州道; 李之泰爲晉州道; 成元揆爲全州道; 林堅味爲羅州道; 金桂生爲南京廣州道; 朴椿爲淸州水原道; 柳繼祖爲公州道; 張熙載爲忠州道; 金長壽爲交州道; 金庾爲江陵道兵馬使. 時有紅賊聲息又帝有挾攻之命故有是擧未幾聞賊潰乃止.

#高麗史40卷-世家40-恭愍王3-11-64-1362
監察司論丹陽公?前典理判書印安前大護軍金瑞光親禦軍護軍洪義前都官侍郞閔玹前護軍李乙柔淮陽府使康元祐降于紅賊之罪錮其子孫.

#高麗史40卷-世家40-恭愍王3-11-65-1362
命僉議評理李仁復詣開泰寺太祖眞殿卜遷都江華不吉乃止.

#高麗史40卷-世家40-恭愍王3-11-66-1362
甲寅以政堂文學韓方信爲西海道都巡察使.

#高麗史40卷-世家40-恭愍王3-11-67-1362
辛酉遣僉議商議姜之衍如元賀正典理判書李瑞龍賀千秋節幸北亭拜表遂登拱北樓命文臣和板上詩韻.

#高麗史40卷-世家40-恭愍王3-11-68-1362
甲子設星變消災道場于內殿.

#高麗史40卷-世家40-恭愍王3-11-69-1362
冬十月壬申朔李穡上箋辭不允.

#高麗史40卷-世家40-恭愍王3-11-70-1362
癸酉夜王微行習馳馬於路人有不知而犯?者甲戌亦如之.

#高麗史40卷-世家40-恭愍王3-11-71-1362
乙亥留都宰樞啓紅賊後史庫破敗實錄散在露地宜遣史官收貯從之.

#高麗史40卷-世家40-恭愍王3-11-72-1362
戊寅地震.

#高麗史40卷-世家40-恭愍王3-11-73-1362
以楊廣道按廉扈從行在權置察訪別監代其務.

#高麗史40卷-世家40-恭愍王3-11-74-1362
辛巳地震.

#高麗史40卷-世家40-恭愍王3-11-75-1362
丙戌以災異命百官及守令奏陳時政得失民*閒利害.

#高麗史40卷-世家40-恭愍王3-11-76-1362
庚寅命停八關冬至賀.

#高麗史40卷-世家40-恭愍王3-11-77-1362
賜朴實等及第.

#高麗史40卷-世家40-恭愍王3-11-78-1362
癸巳以李瑞龍丁贊爲密直副使.

#高麗史40卷-世家40-恭愍王3-11-79-1362
濟州請隸于元元以副樞文阿但不花爲耽羅萬戶殺萬戶朴都孫.

#高麗史40卷-世家40-恭愍王3-11-80-1362
甲午留都宰樞以紅賊聲息請移太廟神主及先王眞京城懲前日之變避入江華者十四五.

#高麗史40卷-世家40-恭愍王3-11-81-1362
十一月甲寅地震.

#高麗史40卷-世家40-恭愍王3-11-82-1362
戊午命放各處戍卒.

#高麗史40卷-世家40-恭愍王3-11-83-1362
庚申夜王雜於?巡習騎馬.

#高麗史40卷-世家40-恭愍王3-11-84-1362
十二月癸酉王聞元立德興君塔思帖木兒爲國王疑朝臣有貳遣吏部尙書洪師範爲西北面體覆使審察情僞.

#高麗史40卷-世家40-恭愍王3-11-85-1362
丙子以成俊德爲濟州牧使.

#高麗史40卷-世家40-恭愍王3-11-86-1362
癸未以壽春君李壽山爲東北面都巡問使定女眞疆域.

#高麗史40卷-世家40-恭愍王3-11-87-1362
癸巳以密直副使柳芳桂爲文阿但不花接伴使往勞于濟州.

#高麗史40卷-世家40-恭愍王3-11-88-1362
遣贊成事柳仁雨如元賀聖節僉議評理黃順謝賜衣酒.

#高麗史40卷-世家40-恭愍王3-11-89-1362
高家奴遣使來獻羊四頭且請處女以前中郞將金光徹女送之.

#高麗史40卷-世家40-恭愍王3-11-90-1362
辛丑以崔宰爲星山君. 

#高麗史40卷-世家40-恭愍王3-12-01-1363
○(癸卯)十二年春正月壬寅朔王在淸州.

#高麗史40卷-世家40-恭愍王3-12-02-1363
遣三司右使李仁復詣開泰寺太祖眞殿卜還都吉.

#高麗史40卷-世家40-恭愍王3-12-03-1363
癸卯命贊成事金鏞往慰僉同奇田龍母賜土田.

#高麗史40卷-世家40-恭愍王3-12-04-1363
乙巳選李蒙古大女賜布一千五百匹粧送于元官其伯叔兄弟.

#高麗史40卷-世家40-恭愍王3-12-05-1363
丁未王召兩府及耆老議還都皆曰: “松都宗廟所在國家根本宜速還駕以慰民望.” 書雲觀以陰陽拘忌奏: “宜先駐駕城南興王寺俟修康安殿.” 從之.

#高麗史40卷-世家40-恭愍王3-12-06-1363
二月乙亥駕發淸州次鎭州命禁中外迎駕綵棚宴享.

#高麗史40卷-世家40-恭愍王3-12-07-1363
丙子次竹州謁太祖眞于奉業寺.

#高麗史40卷-世家40-恭愍王3-12-08-1363
庚辰地震.

#高麗史40卷-世家40-恭愍王3-12-09-1363
辛巳駕次峯城縣留都宰樞奉迎于臨津壬午百官班迎通濟院癸未駕次興王寺.

#高麗史40卷-世家40-恭愍王3-12-10-1363
甲申百官賀還都留都宰樞上壽王謂宰樞曰: “不圖今日得還京城? 此皆卿等之功也.” 極歡而罷以僉議評理李仁任爲西北面都巡問使兼平壤尹.

#高麗史40卷-世家40-恭愍王3-12-11-1363
乙酉宴群臣於行宮.

#高麗史40卷-世家40-恭愍王3-12-12-1363
癸巳以贊成事金鏞提調巡軍.

#高麗史40卷-世家40-恭愍王3-12-13-1363
判事李績妻與僧通杖僧一百七績妻七十七.

#高麗史40卷-世家40-恭愍王3-12-14-1363
三月壬寅地震.

#高麗史40卷-世家40-恭愍王3-12-15-1363
遣贊成事李公遂密直提學許綱如元進陳情表曰: “御下之方要使言而無隱事上之義苟有懷則必陳惟其氣合而意孚是以德隆而業廣稽振古而若此?明時而何疑? 敢將無已之求庸瀆盖高之聽臣降才?薄識事迂?千載風雲早承恩於盛旦一區山海甘席寵於餘生顧報?之無從惟職貢之是謹豈意遭罹寇賊俄而隔絶朝廷前平壤之蔓延後開城之?及每交鋒而示弱固非多?之所爲不旋踵而合攻竟使隻輪之無返其不避南遷之困盖欲寬東顧之憂果聞天聰獲瞻星使冒恩已極揆分何堪?玆尺寸之微勞何與鼎鍾之顯刻? 然遠人之敵愾其可取者或存在昭代之報功雖至微而必錄撫躬??俟命屛營伏望皇帝陛下敦字小之仁擴包荒之量廻九重之獨斷察萬里之孤忠渙發德音播之多方之口丕視功載編之太史之書不寧耀今? 于以示後則臣謹當勸歌七德移箕封按堵之風祝壽萬年奉舜殿垂衣之化.” 又賀平海盖賊表曰: “大人之造基緖彌隆妖寇之平?區共慶皇帝陛下仁敦及物德洽好生干羽兩階謂昏迷之可格耕桑萬里欲黎庶之載安誅討不加猖狂未已長驅而直抵箕壤再聚而復汚松京自念爲寄維藩不可遺君以賊發軍盡口與士同心果仗皇靈累殲醜類何枝黨之餘喘尙海盖之爲*?{栖}聽帥指而往從助兵威而耀示姦萌銷沮殘蘖降投時升泰平聖化旣敷於率土境絶陵侮洪恩偏及於小邦臣敢不恪修朝聘之儀益貢康寧之祝?”

#高麗史40卷-世家40-恭愍王3-12-16-1363
乙巳命收?暴骸?埋者日三食五日給布一匹.

#高麗史40卷-世家40-恭愍王3-12-17-1363
己酉倭國歸我被擄人三十餘口.

#高麗史40卷-世家40-恭愍王3-12-18-1363
辛亥王遊賞興王寺北松嶺.

#高麗史40卷-世家40-恭愍王3-12-19-1363
甲寅三司右使金光載卒.

#高麗史40卷-世家40-恭愍王3-12-20-1363
庚申親設華嚴三昧懺道場于時御宮.

#高麗史40卷-世家40-恭愍王3-12-21-1363
閏月辛未朔夜五鼓金鏞密遣其黨五十餘人犯行宮宿衛皆奔竄殺宦者安都赤及僉議評理王梓判典校寺事金漢龍又殺右政丞洪彦博于其第密直使崔瑩副使禹?知都僉議安遇慶上護軍金長壽等自京城帥兵詣行宮擊賊平之長壽死之亂定王入御康得龍家令百官宿衛?巡.

#高麗史40卷-世家40-恭愍王3-12-22-1363
命李仁復丁贊禹?洪善福鞫賊于巡軍.

#高麗史40卷-世家40-恭愍王3-12-23-1363
壬午以判密直司事李珣爲楊廣道都巡問使出鎭長巖.

#高麗史40卷-世家40-恭愍王3-12-24-1363
乙酉錄興王討賊功以三司右使李成瑞知都僉議安遇慶密直使崔瑩密直副使禹?韓暉開城尹梁伯益典理判書吳仁澤版圖判書金漢眞文睿府司尹金?右副代言柳繼祖上護軍楊伯淵金庾判小府寺事金之瑞判典醫寺事李春英司宰令李芬護軍李龍吉爲一等功臣; 版圖判書崔龍雨典工判書李陽大護軍權禧李得霖典客令全甫版圖摠郞文天起朴良吉親從護軍李松三司副使孔帖木兒通禮門副使趙臣佐護軍崔潭中郞將金安壽爲二等功臣; 扶侍避難功以瑞寧君柳淑判典校寺事成士達左代言金達祥鷹揚軍上護軍朴椿宦者延城府院君金玄上護軍李剛達爲一等功臣; 禮儀摠郞柳實司宰副令崔忠輔典校寺丞金文鉉中郞將金萬爲二等功臣; 建議集兵定難功以左政丞柳濯爲一等功臣; 又錄辛丑扈從功以卒右政丞洪彦博贈政丞鄭世雲鐵城府院君李?判三司事金逸逢唐城府院君洪元哲贊成事商議慶千興黃裳瑞寧君柳淑奉化府院君鄭松壽漢陽府院君朴有文泗城君睦仁吉前密直副使許猷版圖判書金漢眞肅雍府左司尹宋仁績前安東都護府使洪彦猷判典校寺事成士達文睿府右司尹張得安判司僕寺事車安道知申事元松壽右代言李穡左代言金達祥前鷹揚軍上護軍洪師禹前判司僕寺事朴元澤檢校評理金桂前上護軍許瑞判司僕寺事李良判典醫寺事李春榮前判小府寺事黃大都檢校評理李難守李天暉徐俊玄之妙金生麗鄭之信金勇麗李絢監察執義李成林前大護軍馬天麟李華宗簿令金廣前衛尉尹兪伯前典客令楊贇司僕正尹松典醫副令金君鼎通禮門副使趙臣佐前典客副令南大剛前軍器監金元世護軍李邦英玄臣祐前護軍金天佐金良壽朴英祐李乙卿禹連金仁雨李光祐典農副正孫廉司僕副正孫元劉信檢校上護軍朴資申之善張成吉崔伯顔故親從護軍金承德中郞將金龍崔公朴石連宦者延城府院君金玄寧原府院君申小鳳晉原府院君金壽萬上護軍李剛達判內府寺事尹忠佐大護軍尹祥爲一等功臣; 密直副使柳淵前開城尹洪師範朴元鏡監察大夫金續命前版圖判書金元命肅雍府右司尹金忠信前判衛尉寺事張天志判典客寺事張伯顔前上護軍慶補檢校評理洪深宋璟故典校寺事金漢龍故軍器監金敦民前司議朴大陽前大護軍金阿赤朴普安大護軍羅光滿金立堅三司右尹金光乙軍器監金光乙前司宰令金暉典理摠郞田祿生典法摠郞權鑄禮儀摠郞柳實親從護軍金世德三司副使朴璘前護軍趙君玉前水原府使金興祖前典農副正鄭世文前護軍金斯革康福龍奉仁輔護軍裴吉李逢雨薛松典醫副正禹顯軍簿正郞朴思愼考功正郞洪師瑗檢校上護軍宋忠金貴萬朴守英金古都不花中郞將金天老吳守李存敬趙成朴伯顔李石丑斯林祐羅元郞將李遷張龍劉德爲二等功臣; 錄僉兵輔佐功以左政丞柳濯三司右使李成瑞僉議評理李春富知密直司事李龜壽前判典農寺事全以道大護軍林堅味爲一等功臣; 判軍器監事尹海前大護軍睦忠典法摠郞柳?爲二等功臣; 又錄收復京城功以贊成事商議黃裳政堂文學韓方信知都僉議安遇慶判密直司事李珣密直使崔瑩知密直司事李龜壽密直副使禹?柳淵韓暉前密直副使許猷開城尹梁伯益僉議評理李仁任典理判書吳仁澤金貴禮儀判書洪瑄典工判書趙希古版圖判書金漢眞前版圖判書金元命前典工判書金漢貴前判閣門事金得齊左常侍金?判司宰寺事權長壽判內府寺事邊安烈判宗簿寺事
李[太祖諱]左代言柳繼祖鷹揚軍上護軍朴椿前鷹揚軍上護軍洪師禹判宗簿寺事池龍壽判司僕寺事朴元澤前上護軍慶補判司宰寺事金之瑞大護軍林堅味羅光滿趙思敏睦忠前大護軍李元琳金良劒金阿赤正尹魯哲典客令全甫護軍金世堅康永張龍吳六和前護軍劉富曹金剛親從護軍金世德版圖摠郞朴良吉典工正郞河乙沚前知文州事朴仁桂中郞將朴允淸宦者延城府院君金玄溫陽府院君方節爲一等功臣; 延安君宋卿前密直副使金光祚軍簿判書尹陟判書雲觀事禹吉生判典客寺事張伯顔衛尉尹廉興邦廣州牧使宋良遇漢陽尹崔安沼安邊府使李昉前判內府寺事閔珝前判典農寺事全以道上護軍金庾判內府寺事李善前安州牧使鄭文祐前判繕工寺事林完前判典醫寺事石抹天英大護軍辛廉李用藏李得霖前大護軍李華馬天麟金光富許瑞邊光秀前典儀令金光雨海州牧使金桂生小府尹李廣大安邊府使金彦龍判典醫寺事崔英氣內府令李元桂前軍器監韓邦彦小府尹金長柱護軍趙仁璧金允精前宗簿副令康元甫都官正郞柳?尙州判官崔仲淸中郞將辛之奕尹善典儀注簿張夏知咸州事朴仁?前護軍韓仲明趙君玉金斯革軍器少監李芳年護軍洪久佐典理摠郞河源前成均司藝金銖書雲副正鄭居吉寢園令李子修中郞將趙平李子芬前奉車令都千遇爲二等功臣. 一等圖形壁上父母妻超三等封爵官其子一人七品若無子則甥姪女壻一人拜八品驅史五人眞拜把領七人許初入仕子孫蔭職?用賜田一百結奴婢一十口. 二等父母妻超三等封爵官其子一人七品若無子則甥姪女壻一人拜八品驅史三人眞拜把領五人許初入仕子孫蔭職?用賜田五十結奴婢五口.

#高麗史40卷-世家40-恭愍王3-12-25-1363
癸巳以廉悌臣爲右政丞; 柳濯爲左政丞; 崔瑩爲盡忠奮義佐命功臣判密直司事; 禹?爲宣力?保功臣密直副使; 韓暉爲推誠翊戴功臣密直副使; 吳仁澤爲端誠亮節功臣典理判書; 楊伯淵爲推誠翊衛功臣開城尹; 金漢眞爲純誠保節功臣版圖判書.

#高麗史40卷-世家40-恭愍王3-12-26-1363
流金鏞于密城郡.

#高麗史40卷-世家40-恭愍王3-12-27-1363
乙未以興王之變不能?衛流護軍安吉成郞將池升景元大有于外.

#高麗史40卷-世家40-恭愍王3-12-28-1363
夏四月庚子朔祈雨于毬庭.

#高麗史40卷-世家40-恭愍王3-12-29-1363
丙午敎曰: “近因師旅民不安業大小朝官避難在外侵奪土田剝民自利民生益艱其令督赴京師.”

#高麗史40卷-世家40-恭愍王3-12-30-1363
壬子張士誠遣使賀平紅賊獻彩*?{段}及羊孔雀王以孔雀賜前侍中李?.

#高麗史40卷-世家40-恭愍王3-12-31-1363
甲寅遣密直商議洪淳同知密直司事李壽林如元呈百官耆老書于御史臺曰: “平輕重者惟衡辨邪正者惟鑑天下之枉直是非孰不取正於憲臺之衡鑑乎? 伏念小邦賊平通路之後獻捷賀正謝恩賀聖節等使相繼而未有一人東還者而又春盡而朔不頒赦出而使不至此必朝廷內讒人而外小邦也小邦果何罪哉? 爰自太祖皇帝以來先王所立之功藏在盟府今王自就國以來朝聘之禮不懈益虔適遇紅賊成功者再具已申於中書省矣?有過誤累蒙恩赦不知讒言何所構而輒有異議朝廷何所信而乃用讒言有功而反傷於讒無功而反冒其寵四方聞之得無議乎讒人罔極交亂四方詩人之所戒無情者不得盡其辭大畏民志聖人之所美伏望照以至明權以至平旌我王之功正讒人之罪天下所望於憲司者益光矣.” 又呈書中書省曰: “勢窮則情不可掩情迫則言不可飾所以顚倒之言徑至於至嚴之前也小邦爰自太祖世祖以來世爲藩翰親則甥舅字小之恩事大之禮有加無已逮今我王尤荷寵眷圖報之誠曷嘗少懈邇者紅賊犯上都汚穢宮闕攻破遼省焚蕩郡邑山東之賊航海而來與之相合勢甚猖獗己亥之春小邦賤价賀正而廻盡爲所害至其年冬來寇平壤隨卽殄滅至辛丑冬沙劉關先生等十餘萬衆又復奄至誘以空城卒以擒獲盖海餘黨不敢復肆小邦有力焉四方賊起十有餘年尙有未盡平者東方之寇四五年*閒便致廓淸天子無東顧之憂朝廷無遠討之勞我王之功未必在諸將之下也然當道梗捷奏未卽上達小邦群不逞之在都者因而欲濟其私倡爲虛辭. 眩惑朝廷而小邦之獻捷賀正之人不還頒朔赦詔之使不至一國臣民且疑且懼伏惟中書摠百揆撫四夷察之以明鎭之以靜. 豈惟聽不逞之徒反吠其主之言乎? 國旣有君而又求君此必朝廷所深嫉而誅絶者也萬一有過朝廷決不與妖賊等視賊尙見宥且爲大官?我王之有功無過者乎? 我王小心謹愼畏天之威德罔有缺民懷其德是以紅賊之逼倭寇之侵每戰每克不辱釐東之命若*被{彼}不逞之徒得行奸計是朝廷自撤其藩籬而奪我父母也且主憂臣辱主辱臣死與彼不逞之徒論辨曲直?於朝廷之聽豈不紛紛然乎? 伏望燮理之暇敷奏之餘曲爲我王論功行賞以慰遠人之望取彼兇徒?諸四裔使天下咸知朝廷報功去讒之義豈不美哉?” 又呈詹事院曰: “平常之言其事或誣窘急之言其事必直竊見我王嘗以世子入侍天庭陪書端本堂尤荷睿眷其襲爵賜環之命出自宸衷亦莫非皇太子殿下卵翼之恩今王不幸爲讒邪所構事迫而勢窮矣不訴於諸執事而何哉? 我王襲位以來小心謹愼民附士悅頃値紅賊出奇制勝屢獲軍功然以道梗未卽獻捷不意讒人眩惑朝廷以致異議一國老幼罔不痛心竊伏惟念有功而必賞去邪而勿疑天下古今之通義也我王旣勤職守又立戰功雖有大過猶當見宥?累經恩赦乎且我王非幼而昧於事非?而倦於政不知讒人何所籍而飾其辭乎? 伏望?贊之餘煩爲我王旌獲賊之功雪遇讒之恥公道幸甚.”

#高麗史40卷-世家40-恭愍王3-12-32-1363
丁巳廉悌臣罷以柳濯爲右政丞李公遂爲左政丞.

#高麗史40卷-世家40-恭愍王3-12-33-1363
己未倭船二百十三?泊喬桐京城戒嚴以安遇慶爲倭賊防禦使.

#高麗史40卷-世家40-恭愍王3-12-34-1363
金鏞伏誅.

#高麗史40卷-世家40-恭愍王3-12-35-1363
倭寇守安縣.

#高麗史40卷-世家40-恭愍王3-12-36-1363
丙寅太白晝見經天二日.

#高麗史40卷-世家40-恭愍王3-12-37-1363
五月庚午敎曰: “予自襲位以來畏天愛民罔敢或怠理與意乖內難屢作外寇再侵深惟厥咎實在?躬幸賴天地神祇宗廟社稷之靈聖善保佑之恩忠臣義士之助用克制變以至今日?當還都之初天不悔禍星芒示警旱魃爲災宜先責己以惠于民於戱! 惟爾中外大小臣僚尙克相余務求實?毋事虛文用底中興之理.”

#高麗史40卷-世家40-恭愍王3-12-38-1363
丙子罷百官?巡.

#高麗史40卷-世家40-恭愍王3-12-39-1363
丁丑以旱禁酒.

#高麗史40卷-世家40-恭愍王3-12-40-1363
丁亥還安九室神主于太廟復配享功臣.

#高麗史40卷-世家40-恭愍王3-12-41-1363
王聞元使李家奴齎遞位詔來遣密直副使禹?爲接伴使令沮之曰: “近有奸人詐稱使臣謀亂者故本國使我來?敢請使事.”

#高麗史40卷-世家40-恭愍王3-12-42-1363
以知密直司事丁贊爲西北面都安撫使閱各領諸司兵以備南幸時軍功政數下王督臺省署告身於闕下群小得志揚言曰: “臺省多不署吾輩告身今署乎否不署則將率若曹赴征矣.”

#高麗史40卷-世家40-恭愍王3-12-43-1363
壬辰譯語李得春還自元言: “帝以德興君爲國王奇三寶奴爲元子發遼陽兵以送.” 得春嘗從姜之衍如元德興君僞授護軍王引見問何官得春以實對王卽除大護軍曰: “汝若一心輔我宰相非難否則禍必速矣.” 群臣會議曰: “上卽位以來至誠事大再殲勍敵勳勞旣著賊臣濡誣瞞朝廷構?遞位又欲使本國區別軍民運粮出兵已遣洪淳具由呈省姑發兵拒守以俟明降.” 王未敢如何乃以慶千興爲西北面都元帥屯安州安遇慶爲都指揮使屯義州李龜壽爲都巡察使屯麟州李珣爲都體察使屯泥城洪瑄爲都兵馬使屯靜州禹?朴椿爲都兵馬使分屯江界禿魯江等處典工判書池龍壽爲巡撫使屯龍州以備西北皆受都元帥節度. 命李仁任爲平壤尹以調兵食都安撫使丁贊與韓暉將遊兵往來諸營之*閒以察軍情動靜以韓方信爲東北面都指揮使金貴爲都兵馬使屯和州以備東北.

#高麗史40卷-世家40-恭愍王3-12-44-1363
癸巳李公遂罷以柳濯爲左侍中.

#高麗史40卷-世家40-恭愍王3-12-45-1363
甲午以全普門爲慶尙道都巡問使; 全以道爲安東道兵馬使; 安克仁爲東京道兵馬使; 柳濡爲尙州道兵馬使; 林堅味爲晉州道兵馬使; 安楫爲全州道兵馬使; 成元揆爲羅州道兵馬使; 金漢貴爲廣州道兵馬使; 張天志爲富平水原道兵馬使; 權禧爲洪州道兵馬使; 趙思敏爲公州道兵馬使; 成元完爲淸州道兵馬使; 玉天柱爲忠州道兵馬使; 權長壽爲交州道兵馬使調兵.

#高麗史40卷-世家40-恭愍王3-12-46-1363
乙未流密直商議金希祖于順天.

#高麗史40卷-世家40-恭愍王3-12-47-1363
丙申以密直副使朱思忠爲德興君內應殺之思忠?直累建功初下獄大言曰: “我本無罪二三執政無功驟貴逼人如此.” 及死人惜之.

#高麗史40卷-世家40-恭愍王3-12-48-1363
六月己亥以版圖判書金?開城尹楊伯顔爲棘城防禦使.

#高麗史40卷-世家40-恭愍王3-12-49-1363
辛丑李家奴入境執其從者問廢立之故.

#高麗史40卷-世家40-恭愍王3-12-50-1363
戊申耽羅萬戶文阿但不花遣弟仁富獻羊馬.

#高麗史40卷-世家40-恭愍王3-12-51-1363
諸州兵屯東郊壬戌夜五鼓平澤縣人於良大等憚於征役脅衆謀亂突入城門天明自潰追捕斬其魁八人.

#高麗史40卷-世家40-恭愍王3-12-52-1363
遣使盡誅金鏞黨于流所.

#高麗史40卷-世家40-恭愍王3-12-53-1363
甲子太白晝見二日.

#高麗史40卷-世家40-恭愍王3-12-54-1363
秋七月甲戌李家奴來百官陳兵迎於宣義門外丙子贈家奴及副各金帶二腰鞍馬二匹衣二襲苧麻布十匹又以布分賜?從宰樞宴家奴于行省以百官耆老上中書省書就付家奴曰: “吾雖不能達於皇帝皇太子可達中書省.” 其書曰: “世祖皇帝嘉我忠敬王先天下朝覲之功釐降帝女于忠烈王且許不革國俗以至于今德興君塔思帖木兒是忠宣王出宮人嫁白文擧所産者也而奸臣崔濡誣告朝廷奪我王位至煩天兵其於世爲甥舅之意何哉伏望敷奏天聰執塔思帖木兒崔濡等歸之小邦以快國人之憤.”

#高麗史40卷-世家40-恭愍王3-12-55-1363
戊寅李家奴還百官會宣義門外陳兵以送.

#高麗史40卷-世家40-恭愍王3-12-56-1363
辛卯王聞征北軍多餓死爲之?膳.

#高麗史40卷-世家40-恭愍王3-12-57-1363
八月己亥央土萬戶全景來投.

#高麗史40卷-世家40-恭愍王3-12-58-1363
戊申以李仁復爲西北面都察軍容使.

#高麗史40卷-世家40-恭愍王3-12-59-1363
冬十一月壬申錄己亥擊走紅賊功以守僉議侍中慶千興贊成事宋卿安遇慶前贊成事李成瑞判開城府事李珣三司左使禹?前評理睦仁吉前知都僉議柳方啓密直使金光祚知密直司事池龍壽檢校密直副使趙暾版圖判書許子麟辛珣典法判書柳繼祖金先致前典法判書崔準典工判書李善護軍金斗達前護軍趙璘判事張臣輔皇甫琳上護軍魯哲前上護軍金孫司僕正王伯等爲一等功臣僉議評理韓暉密直副使邊安烈密直商議趙希古前密直副使金蘭開城尹金漢眞朴元版圖判書羅世禮儀判書李守張必禮判典儀寺事崔公哲前上護軍睦忠康永判事金良劒李元桂金千年王福命金?金珍金長柱王普門金光富大護軍方天奉朴修敬前大護軍王安德孔仁貴宋希玉高如意前司宰令張之寶書雲正張補之前司宰令尹有麟宗簿令金於巨江華府使吳漢臣宗簿副令李益前內府副令兪之哲小府少尹韓仲寶前護軍高世元奇金*于魯不花中郞將李貴榮宦者府院君金玄方節等爲二等功臣一等圖形壁上父母妻超三等封爵官其子一人七品若無子則甥姪女壻一人拜八品驅史五人眞拜把領七人許初入仕子孫蔭職?用賜田一百結奴婢一十口. 二等父母妻超三等封爵官其子一人七品若無子則甥姪女壻一人拜八品驅史三人眞拜把領五人許初入仕子孫蔭職?用賜田五十結奴婢五口錄僉兵濟師功以西北面都巡問使李仁任安州牧使李金剛定州牧使林熙載順州府使曹敏修等爲二等功臣父母妻封爵官其子一人七品若無子則甥姪女壻一人拜八品驅史三人眞拜把領五人許初入仕子孫蔭職?用賜田五十結奴婢五口.

#高麗史40卷-世家40-恭愍王3-12-60-1363
十二月德興君屯遼東侯騎屢到鴨綠江朝野震懼.

#高麗史40卷-世家40-恭愍王3-13-01-1364
○(甲辰)十三年春正月丙寅朔崔濡以元兵一萬奉德興君渡鴨綠江圍義州. 都指揮使安遇慶七戰却之復出與戰都兵馬使洪瑄被擒我軍敗績. 走保安州濡入據宣州. 王命贊成事崔瑩爲都巡慰使將精兵急趣安州節度諸軍又命我
太祖自東北面率精騎一千赴之都?察使李珣都兵馬使禹?朴椿引軍來會我軍復振.

#高麗史40卷-世家40-恭愍王3-13-02-1364
以羅世代洪瑄.

#高麗史40卷-世家40-恭愍王3-13-03-1364
乙亥以廉悌臣領都僉議洪彦猷金元命爲密直副使.

#高麗史40卷-世家40-恭愍王3-13-04-1364
丁丑以平昌縣令裴仲連貪殘不法籍其家.

#高麗史40卷-世家40-恭愍王3-13-05-1364
以黃裳爲東北面都巡討使.

#高麗史40卷-世家40-恭愍王3-13-06-1364
庚辰以贊成事宋卿知密直司事金續命爲西北面體覆使.

#高麗史40卷-世家40-恭愍王3-13-07-1364
女眞三善三介等寇忽面三撒王命交州道兵馬使成士達發精騎五百往擊之賊陷咸州守將全以道李熙?軍走還都指揮使韓方信兵馬使金貴進兵和州亦潰退保鐵關和州以北皆沒.

#高麗史40卷-世家40-恭愍王3-13-08-1364
壬午大護軍金斗體覆西北而還時軍卒寒餓著蓑自溫斗米換馬道?相繼亡卒行乞滿路形容羸?而用事之臣壅蔽不聞是以體覆之使雖相望於道軍中虛實王竟莫之知.

#高麗史40卷-世家40-恭愍王3-13-09-1364
癸未我軍行至定州賊已屯隨州之?川我軍擊敗之賊遂焚營渡江而走.

#高麗史40卷-世家40-恭愍王3-13-10-1364
丙戌西北面都元帥慶千興遣人告捷. 王喜遣使賜千興酒布告諸道.

#高麗史40卷-世家40-恭愍王3-13-11-1364
己丑東寧路萬戶朴伯也大入寇延州崔瑩擊却之.

#高麗史40卷-世家40-恭愍王3-13-12-1364
辛卯以金光祚爲東北面都巡慰使.

#高麗史40卷-世家40-恭愍王3-13-13-1364
二月乙未朔我
太祖自西北面引軍至鐵關與韓方信金貴三面進攻三善等大敗之悉復和咸等州.

#高麗史40卷-世家40-恭愍王3-13-14-1364
丙申以金逸逢領都僉議慶千興爲左侍中我
太祖爲密直副使賜端誠亮節翊戴功臣之號權長壽趙希古爲密直副使.

#高麗史40卷-世家40-恭愍王3-13-15-1364
丁酉賜韓方信彩*?{段}我
太祖及金貴金帶.

#高麗史40卷-世家40-恭愍王3-13-16-1364
戊戌西北面都元帥慶千興都巡慰使崔瑩安遇慶李珣禹?李龜壽池龍壽朴椿洪師禹等凱還. 王命有司郊?如迎駕儀百官宴于國淸寺南郊.

#高麗史40卷-世家40-恭愍王3-13-17-1364
己亥以賊臣田宅財産分賜諸將.

#高麗史40卷-世家40-恭愍王3-13-18-1364
罷京城戍卒.

#高麗史40卷-世家40-恭愍王3-13-19-1364
下西北面都兵馬使丁贊獄憂憤而卒.

#高麗史40卷-世家40-恭愍王3-13-20-1364
護軍裴自富與德興君交通僞授密直副使斬之.

#高麗史40卷-世家40-恭愍王3-13-21-1364
壬子東北面都指揮使韓方信都兵馬使金貴凱還.

#高麗史40卷-世家40-恭愍王3-13-22-1364
甲寅王宴赴征將士于時御宮.

#高麗史40卷-世家40-恭愍王3-13-23-1364
辛酉彗見一在太微南一在大角邊一在北斗東北一在?北色赤長尺餘.

#高麗史40卷-世家40-恭愍王3-13-24-1364
以曹敏修爲楊廣道都巡問使.

#高麗史40卷-世家40-恭愍王3-13-25-1364
三月戊辰以年饑禁酒.

#高麗史40卷-世家40-恭愍王3-13-26-1364
己巳倭船二百餘?泊葛島.

#高麗史40卷-世家40-恭愍王3-13-27-1364
壬申倭寇河東.

#高麗史40卷-世家40-恭愍王3-13-28-1364
乙亥倭寇固城泗州.

#高麗史40卷-世家40-恭愍王3-13-29-1364
己卯以知密直司事金續命爲慶尙道都巡問使.

#高麗史40卷-世家40-恭愍王3-13-30-1364
甲申倭寇金海府.

#高麗史40卷-世家40-恭愍王3-13-31-1364
乙酉倭寇密城郡.

#高麗史40卷-世家40-恭愍王3-13-32-1364
丙戌倭寇梁州焚二百餘戶.

#高麗史40卷-世家40-恭愍王3-13-33-1364
以宋仁績爲西北面都巡察使.

#高麗史40卷-世家40-恭愍王3-13-34-1364
左正言金齊顔罷.

#高麗史40卷-世家40-恭愍王3-13-35-1364
全羅道漕船阻倭不通王命京畿右道兵馬使邊光秀左道兵馬使李善往護之遇賊大敗兵馬判官李芬孫中郞將李和尙死之士卒死者十八九.

#高麗史40卷-世家40-恭愍王3-13-36-1364
夏四月丁酉全羅道都巡禦使金?以漕船至內浦與倭戰敗績死者大半.

#高麗史40卷-世家40-恭愍王3-13-37-1364
辛丑燃燈觀呼旗戱於殿庭賜布國俗以四月八日是釋伽生日家家燃燈前期數旬群童剪紙注竿爲旗周呼城中街里求米布爲其費謂之呼旗.

#高麗史40卷-世家40-恭愍王3-13-38-1364
甲辰張士誠遣萬戶袁世雄來聘.

#高麗史40卷-世家40-恭愍王3-13-39-1364
戊申雨雹.

#高麗史40卷-世家40-恭愍王3-13-40-1364
甲寅淮南朱平章遣萬戶許成來獻鎧?.

#高麗史40卷-世家40-恭愍王3-13-41-1364
五月慶尙道都巡問使金續命擊倭三千於鎭海縣大破之獻捷王賜衣酒金帶爵戰士有差.

#高麗史40卷-世家40-恭愍王3-13-42-1364
戊辰鐵城府院君李?卒.

#高麗史40卷-世家40-恭愍王3-13-43-1364
癸酉遣大護軍李成林典校副令李?報聘于張士誠.

#高麗史40卷-世家40-恭愍王3-13-44-1364
戊寅元遣使來告竄?思監于嶺北朴不花于甘肅復以?羅帖木兒爲太尉.

#高麗史40卷-世家40-恭愍王3-13-45-1364
六月癸巳禁酒.

#高麗史40卷-世家40-恭愍王3-13-46-1364
戊戌倭寇海?郡.

#高麗史40卷-世家40-恭愍王3-13-47-1364
庚子倭寇窄梁命密直副使邊安烈判開城府事石文成領兵禦之.

#高麗史40卷-世家40-恭愍王3-13-48-1364
乙卯明州司徒方國珍遣照磨胡若海偕田祿生來獻沈香弓矢及玉海通志等書.

#高麗史40卷-世家40-恭愍王3-13-49-1364
辛酉慮囚.

#高麗史40卷-世家40-恭愍王3-13-50-1364
秋七月丁丑設百高座道場于康安殿.

#高麗史40卷-世家40-恭愍王3-13-51-1364
丁亥吳王張士誠遣周仲瞻來獻玉纓玉頂子綵*?{段}四十匹.

#高麗史40卷-世家40-恭愍王3-13-52-1364
八月癸巳流判密直司事吳仁澤于淸風郡密直副使金達祥于沃州尋拜達祥爲漢陽尹.

#高麗史40卷-世家40-恭愍王3-13-53-1364
丙午檜山君黃石奇卒.

#高麗史40卷-世家40-恭愍王3-13-54-1364
甲寅以金?爲西北面都巡問使; 以知都僉議梁伯益爲都指揮使; 前同知密直司事柳淵爲東北面都指揮使.

#高麗史40卷-世家40-恭愍王3-13-55-1364
九月己巳護軍張子溫還自元言: “帝命王復位檻送崔濡.” 王大悅賜子溫廐馬一匹金帶一腰銀一錠米豆五十石布二百五十匹拜上護軍其從者二人各賜銀一錠米十石.

#高麗史40卷-世家40-恭愍王3-13-56-1364
乙酉洪淳李子松金庾黃大豆還自元各賜米豆三十石.

#高麗史40卷-世家40-恭愍王3-13-57-1364
冬十月辛丑元遣翰林學士承旨奇田龍詔王復位曰: “我世祖皇帝混一文軌高麗王*철向風歸附授以王爵遂結懿親?玆有年朝貢不絶汝伯顔帖木兒克承先業世篤勤勞比者妖賊陸梁轉掠遼?之境犯其疆場乃能出奇制勝殲除群醜璽章寶玉復歸天府功在我家允有光于前烈不圖崔濡陰萌險譎妄希進用倚權臣?思監爲?莩構?官朴不花爲媒??聾奏請詔旨無辜易位爰及干戈一方騷然朕所深嘆厥今公論昭著重以臺評是用大明黜陟其塔思帖木兒收還印綬?居永平肆命伯顔帖木兒仍復舊爵綏輯其民爲朕東藩爾其益篤忠孝毋替厥勳尙欽哉.”

#高麗史40卷-世家40-恭愍王3-13-58-1364
壬寅元執送崔濡繫巡軍.

#高麗史40卷-世家40-恭愍王3-13-59-1364
癸巳王宴元使奇田龍於內殿賜鞍馬田龍不受.

#高麗史40卷-世家40-恭愍王3-13-60-1364
丁未以李公遂領都僉議; 洪淳知都僉議兼監察大夫; 李子松爲密直副使; 金庾爲密直副使.

#高麗史40卷-世家40-恭愍王3-13-61-1364
己酉以王重貴同知密直司事.

#高麗史40卷-世家40-恭愍王3-13-62-1364
辛亥遣贊成事李仁復如元謝復位表曰: “恩還爵秩事辨罔誣感動*干{于}天涕零如雨切以邪正之實欲盖而彌彰上下之情終通而難否有讒言之或?而公論之必明比者本國奸人崔帖木兒不花謀立先祖臣益智禮普化王出妾所生塔思帖木兒爲國王因懷廢臣之心遂肆欺天之計表箋禮物公爲白日之奪攘符璽捷書卒沮明庭之論賞旣自幸陰謀之中又必欲顯罰之加而臣孤囚山海之*閒極目雲?之表剝膚雖切素節何移? 顧影自傷赤心誰諒? 惟冀悟於萬一以忍死於*?{須}臾果天道之不差而罪人之斯得旌別淑慝特頒當?之言振肅紀綱丕視錄功之載星?聿至日角若臨釋貝錦之前疑已爲多幸復藩屛之舊職益添殊榮?又宮錦晝鮮仙?春?豈意非常之寵?加不肖之躬? 玆盖伏遇踐懷遠以德之猷存去邪勿疑之念察彼蔽聰而明其冒膺異渥之責憐臣敵愾而賜以‘有光前烈’之褒遂令謗毁之餘終荷保全之惠臣敢不對揚休命倍輸述職之誠綏輯遺民永戴同仁之化?”

#高麗史40卷-世家40-恭愍王3-13-63-1364
乙卯李公遂還自元.

#高麗史40卷-世家40-恭愍王3-13-64-1364
己未遣同知密直司事王重貴如元賀千秋.

#高麗史40卷-世家40-恭愍王3-13-65-1364
十一月辛酉崔濡伏誅.

#高麗史40卷-世家40-恭愍王3-13-66-1364
丙寅以田祿生爲監察大夫; 廉之范爲密直副使.

#高麗史40卷-世家40-恭愍王3-13-67-1364
戊辰遣密直副使韓公義如元賀正.

#高麗史40卷-世家40-恭愍王3-13-68-1364
癸未宥二罪以下領都僉議金逸逢女壻版圖摠郞李林伯欲脅姦良家女其母不聽使奴歐殺之王以逸逢故幷宥之典法司以罪不入赦不奉旨.

#高麗史40卷-世家40-恭愍王3-13-69-1364
十二月庚寅倭寇阻江殺關吏命贊成事崔瑩將兵擊之.

#高麗史40卷-世家40-恭愍王3-13-70-1364
辛丑命宰相條便民事以聞.

#高麗史40卷-世家40-恭愍王3-13-71-1364
戊申贊成事李龜壽棄官至瑞原高領寺欲祝髮. 王聞之遽使人追還復其職.

世家卷第四十.


#高麗史41卷-世家41-00-00-00-0000
世家卷第四十一. 高麗史四十一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史41卷-世家41-恭愍王4-00-00-0000
恭愍王四.

#高麗史41卷-世家41-恭愍王4-14-01-1365
○(乙巳)十四年春正月戊辰遣密直副使金庾如元請執送德興君. 庾至遼陽知樞密院事黑驢謂庾曰: “帝?臣杖塔思帖木兒還其本國今方背疽待其愈杖而歸之.” 庾聞之乃還.

#高麗史41卷-世家41-恭愍王4-14-02-1365
丙子以密直鄭思道爲慶尙道巡問使; 僉議評理李金剛爲全羅道巡問使; 知僉議洪淳爲西北面巡問使; 左常侍李成林爲西海道巡問使; 判典校寺事申翼之爲楊廣道巡問使.

#高麗史41卷-世家41-恭愍王4-14-03-1365
己卯地震.

#高麗史41卷-世家41-恭愍王4-14-04-1365
二月丁酉以公主有娠彌月赦二罪以下.

#高麗史41卷-世家41-恭愍王4-14-05-1365
甲辰公主病劇又赦一罪. 是日公主薨. 王奉太后移御于德寧公主殿. 輟朝三日百官玄冠素服.

#高麗史41卷-世家41-恭愍王4-14-06-1365
癸丑遣黃原君崔伯左副代言金精如元賀聖節.

#高麗史41卷-世家41-恭愍王4-14-07-1365
丙辰遣密直副使李子松往遼陽?黑驢白金及鞍.

#高麗史41卷-世家41-恭愍王4-14-08-1365
三月庚申倭寇喬桐江華命東西江都指揮使贊成事崔瑩帥兵出鎭東江.

#高麗史41卷-世家41-恭愍王4-14-09-1365
壬戌遣密直副使楊伯淵如元告公主喪.

#高麗史41卷-世家41-恭愍王4-14-10-1365
戊辰女眞所音山所應哥阿豆刺等請降處之朔方.

#高麗史41卷-世家41-恭愍王4-14-11-1365
己巳元遣吏部侍郞王朶例禿吏部奏差胡天錫來冊王爲太尉仍賜酒. 又以壬寅平紅賊功宣授韓方信秘書監丞安遇慶廣文監丞黃裳經正監丞李龜壽太僕寺丞李餘慶崇文監丞?階奉訓大夫. 王迎于行省仍宴使臣.

#高麗史41卷-世家41-恭愍王4-14-12-1365
倭入昌陵取世祖眞以歸. 以金續命爲東西江都指揮使.

#高麗史41卷-世家41-恭愍王4-14-13-1365
己卯命領都僉議李公遂詣昌陵復安世祖位板.

#高麗史41卷-世家41-恭愍王4-14-14-1365
庚辰以柳濯爲都僉議侍中; 慶千興守侍中; 李壽山判三司事; 李仁復宋卿安遇慶崔瑩李龜壽爲贊成事; 李仁任金續命爲三司右左使; 李珣安遇祥判開城府事; 禹?韓暉金貴李金剛梁伯益爲僉議評理; 洪淳知都僉議; 元松壽爲政堂文學; 朴椿判密直司事; 池龍壽宋仁績爲密直使; 柳淵梁伯淵知密直司事; 李穡簽書密直司事; 王重貴金元命趙希古同知密直司事; 邊安烈韓公義李子松金庾廉之范洪師範爲密直副使; 崔孟孫爲密直提學; 韓方信爲西原君; 柳淑爲瑞寧君; 不花帖木兒爲高城君.

#高麗史41卷-世家41-恭愍王4-14-15-1365
戊子遣密直副使洪師範如元謝冊命. 表曰: “踐修先緖光膺千里之封迪簡上心又錫三公之命恩非意及感與愧幷. 臣斗??材藩輔遺裔由弱歲入承睿眷以致立揚. 雖寸心恒抱愚衷莫伸報?偶値豕蛇之至少輸犬馬之誠. 然蠅止樊竟遭誣構之禍如魚脫網實荷保全之私. 甫獲更生絶無他望. 忽星?之戾止驚璽書之在玆. 欲辭讓則近名故??焉就職遠慙止足深戒滿盈. 皇帝陛下運撫中興仁同一視遂頒茂渥以寵遐邦. 臣謹保家聲益彰聖化九?雖遠如瞻??之光. 四境粗安惟祝岡陵之壽.”

#高麗史41卷-世家41-恭愍王4-14-16-1365
夏四月辛卯吳王張士誠遣使來獻方物.

#高麗史41卷-世家41-恭愍王4-14-17-1365
壬辰葬公主于正陵.

#高麗史41卷-世家41-恭愍王4-14-18-1365
戊戌平城府院君金逸逢卒.

#高麗史41卷-世家41-恭愍王4-14-19-1365
己亥倭寇喬桐江華至于東西江命贊成事安遇慶李龜壽領兵禦之.

#高麗史41卷-世家41-恭愍王4-14-20-1365
辛丑以旱雩.

#高麗史41卷-世家41-恭愍王4-14-21-1365
以楊伯淵爲西北面都巡慰使前漢陽尹金達祥爲楊廣道都巡問使.

#高麗史41卷-世家41-恭愍王4-14-22-1365
遣監察大夫田祿生宦者府院君方節如元進禮物于皇太子又贈廓擴帖木兒及瀋王等.

#高麗史41卷-世家41-恭愍王4-14-23-1365
崔伯楊伯淵洪師範等以元亂道梗不至而復.

#高麗史41卷-世家41-恭愍王4-14-24-1365
壬寅以典理判書金先致爲東北面都巡問使禮儀判書李守爲西北面都兵馬使.

#高麗史41卷-世家41-恭愍王4-14-25-1365
甲辰以田祿生爲密直提學; 金先致爲密直副使; 金光祚爲缶川君; 金達祥爲和義君; 李子松爲公川君; 金漢貴爲監察大夫.

#高麗史41卷-世家41-恭愍王4-14-26-1365
丙午以知平州事李守貪汚杖百七除名.

#高麗史41卷-世家41-恭愍王4-14-27-1365
五月以妖僧遍照爲師傅咨訪國政.

#高麗史41卷-世家41-恭愍王4-14-28-1365
乙丑地震.

#高麗史41卷-世家41-恭愍王4-14-29-1365
庚午以金普李春富爲都僉議贊成事; 任君輔金蘭朴曦爲密直副使; 卓光茂爲內書舍人; 許少遊爲監察掌令; 李仁復爲興安府院君; 趙希古爲東川君; 洪師範爲南陽君; 崔孟孫爲鐵原君; 貶贊成事崔瑩爲?林尹.

#高麗史41卷-世家41-恭愍王4-14-30-1365
甲戌以久旱置刑人推整都監按雪寃抑.

#高麗史41卷-世家41-恭愍王4-14-31-1365
己卯以姜仲瑞爲保寧君; 金君鼎爲左代言; 金精王福命爲右左副代言.

#高麗史41卷-世家41-恭愍王4-14-32-1365
四都監十三色官吏及凡與公主喪事者悉除官.

#高麗史41卷-世家41-恭愍王4-14-33-1365
庚辰流贊成事李龜壽于會原評理梁伯益于春州判密直司事朴椿于光陽芮城君石文成于長岩宦者晉原府院君金壽萬于利川府院君李寧于沃州皆籍其家命柳濯李仁任掌庶政于都堂金蘭任君輔睦仁吉掌庶務于宮中.

#高麗史41卷-世家41-恭愍王4-14-34-1365
是月京畿蝗.

#高麗史41卷-世家41-恭愍王4-14-35-1365
六月庚寅以李公遂爲益山府院君; 慶千興爲淸原府院君; 李壽山爲壽春府院君; 宋卿爲延安府院君; 韓公義爲淸城君; 朴曦爲春城君; 以金普守都僉議侍中; 李仁復判三司事; 李仁任爲僉議贊成事; 權適睦仁吉爲僉議評理; 朴元鏡爲密直副使; 洪永通爲監察大夫; 崔元祐爲監察執義; 金龜壽柳源爲監察持平.

#高麗史41卷-世家41-恭愍王4-14-36-1365
王重貴元松壽罷.

#高麗史41卷-世家41-恭愍王4-14-37-1365
辛卯王射于佛福藏觀群童擲草戱.

#高麗史41卷-世家41-恭愍王4-14-38-1365
甲午流陽川君許猷于淸州前典工判書邊光秀于三陟判事洪仁桂于順興.

#高麗史41卷-世家41-恭愍王4-14-39-1365
庚戌流僉議評理金貴于金州春城君朴曦于春州杖流典理判書許瑞.

#高麗史41卷-世家41-恭愍王4-14-40-1365
秋七月削崔瑩李龜壽梁伯益石文成朴椿三品以上爵金壽萬除名?籍其田民.

#高麗史41卷-世家41-恭愍王4-14-41-1365
癸酉竄監察掌令許少遊爲全羅戍卒. 初監察司鞫前護軍牛宣佐殺人狀宣佐逃收宣佐故舊吳季南家奴索之. 王以季南方鞫瑩等命勿問少遊不奉敎. 王怒竄之少遊嘆曰: “臣罪當誅吾君聖明.” 聞者傷之. 僉議司詣闕請宥少遊王曰: “少遊之罪卿等所未知.” 因謂左右曰: “少遊父邕强暴爲世所憎少遊眞其子也.”

#高麗史41卷-世家41-恭愍王4-14-42-1365
庚辰以田祿生爲?林尹; 李昉爲漢陽尹; 金漢貴爲開城尹; 李子松爲平壤尹; 李成林爲軍簿判書; 成准得爲版圖判書; 許佺金安利?爲典法判書; 林顯朴中美爲右左司議大夫; 吳承庇爲監察掌令; 許時爲左獻納; 李得遷李存吾爲右左正言.

#高麗史41卷-世家41-恭愍王4-14-43-1365
辛巳王親設文殊會.

#高麗史41卷-世家41-恭愍王4-14-44-1365
癸未封遍照爲眞平侯.

#高麗史41卷-世家41-恭愍王4-14-45-1365
八月庚寅明州司徒方國珍遣使來聘.

#高麗史41卷-世家41-恭愍王4-14-46-1365
庚子瑞寧君柳淑乞歸田里許之.

#高麗史41卷-世家41-恭愍王4-14-47-1365
九月乙丑皇太子遣僉院成大庸宣令旨賜王衣酒.

#高麗史41卷-世家41-恭愍王4-14-48-1365
庚午以權適爲僉議贊成事; 睦仁吉金續命爲僉議評理; 池龍壽知都僉議; 金元命爲三司左使; 金庾同知密直司事; 安元崇金漢貴爲密直副使; 成大庸爲右代言; 王福命權仲和爲右左副代言; 韓弘度爲監察持平; 金光祚爲洞山君; 朴元爲芮城君.

#高麗史41卷-世家41-恭愍王4-14-49-1365
都僉議侍中金普罷.

#高麗史41卷-世家41-恭愍王4-14-50-1365
乙亥以漆原府院君尹桓爲東西北面都統使; 評理禹?爲都元帥; 知都僉議池龍壽爲上元帥; 前同知密直司事趙希古爲副元帥.

#高麗史41卷-世家41-恭愍王4-14-51-1365
冬十月癸巳方國珍遣使來聘.

#高麗史41卷-世家41-恭愍王4-14-52-1365
閏月丁巳以全普門判三司事; 崔伯爲密直使商議.

#高麗史41卷-世家41-恭愍王4-14-53-1365
癸亥遣密直使商議崔伯如元賀千秋節.

#高麗史41卷-世家41-恭愍王4-14-54-1365
甲子賜尹紹宗等及第.

#高麗史41卷-世家41-恭愍王4-14-55-1365
元遣大府少監安僧來詔: “皇太子討平逆賊?羅帖木兒.”

#高麗史41卷-世家41-恭愍王4-14-56-1365
十一月癸巳元遣直省舍人阿敦也海來詔: “以伯撒里爲太師右丞相廓擴帖木兒爲太傅左丞相.”

#高麗史41卷-世家41-恭愍王4-14-57-1365
十二月丁丑以辛旽爲守正履順論道燮理保世功臣壁上三韓三重大匡領都僉議使司事判監察司事鷲城府院君提調僧錄司事兼判書雲觀事旽卽遍照.

#高麗史41卷-世家41-恭愍王4-15-01-1366
○(丙午)十五年春三月庚子親設文殊會於宮中.

#高麗史41卷-世家41-恭愍王4-15-02-1366
遣密直提學田祿生聘于天下摠兵官河南王廓擴帖木兒.

#高麗史41卷-世家41-恭愍王4-15-03-1366
遣使賀皇太子定難還都箋曰: “龍旗攸指肅將天子之威鶴駕言旋大慰都人之望. 屬玆播告擧有欣歡. 皇太子殿下偉量淵?英猷果斷勵精弘化贊文德於誕敷受命啓行揚戎兵於克詰匪徒振耀惟以?寧. 妖寇如鼎魚應悔乞降之不早逆臣爲社鼠方知犯順之必誅. 何猖獗之足虞? 盖指揮之有定. 風霆動??容邪氣之留? 日月淸明遂絶浮雲之蔽. 玆皆睿?上?宸衷事有萬全與神謀與衆共心無貳適爲子孝爲臣忠. 是宜出?國步之艱入奉天顔之喜. 聲名廣被於中外功業卓冠於古今凡在見聞疇非蹈舞? 臣*跡慙?屈心慕鷹揚. 萬騎來朝遙想凱歌之奏. 四方稱慶倍祈胡考之休.”

#高麗史41卷-世家41-恭愍王4-15-04-1366
夏四月壬子上將軍趙藺通宮女有孕王赦藺黜宮女.

#高麗史41卷-世家41-恭愍王4-15-05-1366
癸丑貶監察執義崔元祐爲貞海監務.

#高麗史41卷-世家41-恭愍王4-15-06-1366
乙卯鑿溝于市北街.

#高麗史41卷-世家41-恭愍王4-15-07-1366
戊午王觀呼旗童戱於殿庭賜布百匹.

#高麗史41卷-世家41-恭愍王4-15-08-1366
庚申賀正副使林大光還自元. 大光至遼陽爲群盜所圍以所齎賜王衣酒及皇太子令旨示之. 盜曰: “無以此物爲也但爲高麗王.” 釋之.

#高麗史41卷-世家41-恭愍王4-15-09-1366
壬戌大雨雹.

#高麗史41卷-世家41-恭愍王4-15-10-1366
甲子左司議大夫鄭樞右正言李存吾上*?論辛旽. 王大怒貶樞爲東萊縣令存吾爲長沙監務.

#高麗史41卷-世家41-恭愍王4-15-11-1366
丙寅以卓光茂爲左司議大夫; 金南得爲監察執義; 奇仲脩朴興陽爲監察持平; 徐鈞衡爲右正言.

#高麗史41卷-世家41-恭愍王4-15-12-1366
辛未賀正使判三司事全普門還自元. 帝授翰林侍講學士知制誥同脩國史. 普門目不知書國人大駭. 元末官爵之濫如此.

#高麗史41卷-世家41-恭愍王4-15-13-1366
乙亥竄僉議評理睦仁吉于全州判密直司事任君輔于驪興.

#高麗史41卷-世家41-恭愍王4-15-14-1366
戊寅王率百官幸王輪寺觀舍利施黃金綵帛賜僧布八百匹.

#高麗史41卷-世家41-恭愍王4-15-15-1366
五月壬午朔益山府院君李公遂卒.

#高麗史41卷-世家41-恭愍王4-15-16-1366
倭寇深嶽縣.

#高麗史41卷-世家41-恭愍王4-15-17-1366
乙酉遣鄭元庇聘于河南王廓擴帖木兒.

#高麗史41卷-世家41-恭愍王4-15-18-1366
丙戌王出時御宮東岡觀擊毬.

#高麗史41卷-世家41-恭愍王4-15-19-1366
丁亥以誕日飯僧七百于內殿賜布千餘匹.

#高麗史41卷-世家41-恭愍王4-15-20-1366
壬辰侍中柳濯謝病乞退.

#高麗史41卷-世家41-恭愍王4-15-21-1366
癸巳正陵役. 大伐德陵木殆盡以營齋室守陵者不敢禁. 又大起公主影殿于王輪寺東南令百官以秩出役夫輦木石. 數百人挽一木尙不能進呼耶聲動天地晝夜不絶. 牛死者相繼于道.

#高麗史41卷-世家41-恭愍王4-15-22-1366
甲午百官會于辛旽家. 地大震.

#高麗史41卷-世家41-恭愍王4-15-23-1366
庚子判三司事全普門卒. 謚安敬.

#高麗史41卷-世家41-恭愍王4-15-24-1366
乙巳倭屠喬桐留屯不去京城大震. 王命贊成事安遇慶評理池龍壽判開城府事李珣等領三十三兵馬使出屯東西江昇天府. 時影殿正陵役大興百司所事不出土木庶事廢弛倉稟虛竭宿衛單弱. 軍政不修至無兵可操無甲可授諸軍索然望賊不敢進.

#高麗史41卷-世家41-恭愍王4-15-25-1366
六月辛酉修九齋.

#高麗史41卷-世家41-恭愍王4-15-26-1366
壬戌田祿生不達河南而還. 書狀官金齊顔欲達使命留燕京.

#高麗史41卷-世家41-恭愍王4-15-27-1366
乙丑以辛旽黨上護軍李得霖爲全羅道按廉使. 憲司劾得霖嘗盜廣州貢紬王命勿治督令之任.

#高麗史41卷-世家41-恭愍王4-15-28-1366
丙子前政堂文學元松壽卒.

#高麗史41卷-世家41-恭愍王4-15-29-1366
秋七月辛巳朔日食旣.

#高麗史41卷-世家41-恭愍王4-15-30-1366
己酉王步至佛福藏訪僧千禧.

#高麗史41卷-世家41-恭愍王4-15-31-1366
八月丙辰太白晝見經天至于九月.

#高麗史41卷-世家41-恭愍王4-15-32-1366
丙寅?李龜壽置于松廣寺金貴于盧山寺朴椿于裂巖寺辛旽尋遣人殺之.

#高麗史41卷-世家41-恭愍王4-15-33-1366
丁卯瀋王篤朶不花遣使來.

#高麗史41卷-世家41-恭愍王4-15-34-1366
壬申王更名?遣使如元表請曰: “命物以類宜莫尙於自嫌登名于朝敢無因而輒改? 故當敷奏*미切凌兢. 切惟小國之風尙仍其舊盖由世皇之詔: ‘毋變其初.’ 自臣名祺. 襲封歸國大而官司案牘微而里巷書詞凡爲字從示從其而其聲相同相近悉皆請避謂是故常. 臣*?{久}乃知事多有?故衆情之莫奪惟自改之爲便. 臣曾祖忠烈王諱諶改?祖忠宣王諱?改璋考其所由罔不在此. 臣今亦擬?字爲名?垂兼聽曲貸擅更謹當期一節以釐東立揚終始誓專心於拱北報*?生成.”

#高麗史41卷-世家41-恭愍王4-15-35-1366
設文殊會於宮中凡七日.

#高麗史41卷-世家41-恭愍王4-15-36-1366
丙子夜王微行觀影殿.

#高麗史41卷-世家41-恭愍王4-15-37-1366
戊寅幸奉先寺觀星象圖.

#高麗史41卷-世家41-恭愍王4-15-38-1366
己卯遼陽平章高家奴獻?王放之. 王性慈愛不忍害物. 嘗見狗鳴急曰: “此必腹痛也.” 命出內藥. 藥未至王立待之. 在位踰紀未嘗一爲遊?之樂.

#高麗史41卷-世家41-恭愍王4-15-39-1366
九月辛巳西方流星晝隕.

#高麗史41卷-世家41-恭愍王4-15-40-1366
戊子幸洛山寺.

#高麗史41卷-世家41-恭愍王4-15-41-1366
丁未倭入陽川縣掠漕船.

#高麗史41卷-世家41-恭愍王4-15-42-1366
冬十月癸丑地震. 丙辰又震.

#高麗史41卷-世家41-恭愍王4-15-43-1366
全羅道都巡問使金庾募兵得百?討濟州敗績.

#高麗史41卷-世家41-恭愍王4-15-44-1366
庚午淮王遣使獻羊百二十頭.

#高麗史41卷-世家41-恭愍王4-15-45-1366
丁丑幸板房庵納宗室德?君王義女右常侍安克仁女爲妃.

#高麗史41卷-世家41-恭愍王4-15-46-1366
十一月庚辰宰樞享王于板房庵.

#高麗史41卷-世家41-恭愍王4-15-47-1366
壬辰遣檢校中郞將金逸如日本請禁海賊.

#高麗史41卷-世家41-恭愍王4-15-48-1366
庚子設北帝天兵護國道場于內殿.

#高麗史41卷-世家41-恭愍王4-15-49-1366
辛丑河南王遣中書檢校郭永錫偕金齊顔來報聘.

#高麗史41卷-世家41-恭愍王4-15-50-1366
十二月戊申朔郭永錫謁文廟.

#高麗史41卷-世家41-恭愍王4-15-51-1366
辛亥郭永錫以白金享王. 承河南王之命也. 酒半永錫請侍臣聯句左右皆武人相顧失色王甚慙. 癸丑王宴郭永錫贈襲衣金帶鞍馬不受.

#高麗史41卷-世家41-恭愍王4-15-52-1366
甲寅封王氏爲益妃賜姓韓氏安氏爲定妃.

#高麗史41卷-世家41-恭愍王4-15-53-1366
己未郭永錫還至平壤府題箕子廟詩曰: “何事佯狂被髮爲? 欲將殷祚獨扶持. 去之祇爲身長潔諫死誰嗟國已危. 魯土一丘松栢在忠魂萬古鬼神知. 晩來立馬朝鮮道??猶聞麥秀詩.”

#高麗史41卷-世家41-恭愍王4-15-54-1366
癸酉遼陽省同知高家奴遣使來獻田犬.

#高麗史41卷-世家41-恭愍王4-15-55-1366
無?.

#高麗史41卷-世家41-恭愍王4-16-01-1367
○(丁未)十六年春正月丁亥元遣前遼陽理問忽都帖木兒追錫永陵曰攄誠宣忠崇仁秉德?恭寅亮功臣謚忠惠; 明陵曰?誠輔理演德宣惠奉化保慶功臣謚忠穆; 聰陵曰守誠履正佐理翊順保義迪慶功臣謚忠定; 忠肅王妃伯顔忽都公主曰肅恭徽寧公主; 王妃寶塔實里公主曰魯國徽翼大長公主; 封永陵妃亦憐眞班公主爲貞順淑儀公主.

#高麗史41卷-世家41-恭愍王4-16-02-1367
戊戌彗見垂地.

#高麗史41卷-世家41-恭愍王4-16-03-1367
丙午幸公主魂殿告錫命仍設大享敎坊奏新撰樂章王坐對公主眞侑食禮如平生. 宗室宰樞侍宴辛旽與王?坐殿上.

#高麗史41卷-世家41-恭愍王4-16-04-1367
二月庚戌皇太子遣大府卿大都驢賜王衣酒王以衣一襲賜公主魂殿. 宦者尹忠佐令宿衛向忠佐三拜.

#高麗史41卷-世家41-恭愍王4-16-05-1367
壬子王宴大都驢.

#高麗史41卷-世家41-恭愍王4-16-06-1367
癸亥元使高大悲來自濟州帝賜王綵帛錦絹五百五十匹宰樞亦有差. 時帝欲避亂濟州仍輸御府金帛乃詔以濟州復屬高麗. 時牧胡數殺國家所遣牧使萬戶以叛及金庾之討牧胡訴于元請置萬戶府. 王奏: “金庾實非討濟州因捕倭追至州境樵蘇牧胡妄生疑惑遂與相戰耳. 請令本國自遣牧使萬戶擇牧胡所養馬以獻如故事.” 帝從之.

#高麗史41卷-世家41-恭愍王4-16-07-1367
庚午元以辛旽爲集賢殿大學士賜衣酒.

#高麗史41卷-世家41-恭愍王4-16-08-1367
三月庚辰遣典法判書白漢龍如元謝恩前同知密直司事王重貴賀聖節.

#高麗史41卷-世家41-恭愍王4-16-09-1367
己丑倭掠江華府.

#高麗史41卷-世家41-恭愍王4-16-10-1367
辛卯幸演福寺大設文殊會王手擎金爐逐僧行香略無倦容.

#高麗史41卷-世家41-恭愍王4-16-11-1367
癸卯遼陽平章洪寶寶知遼陽沿海行樞密院事於山帖木兒遣使來聘.

#高麗史41卷-世家41-恭愍王4-16-12-1367
夏四月甲寅有奴背其主托永安君思濟者都官佐郞堅思濟決還其主王曰: “永安監我影殿役雖所爲實非禮當申聞遽決與彼豈臣子義乎.” 卽下思濟獄.

#高麗史41卷-世家41-恭愍王4-16-13-1367
乙卯大雨雹.

#高麗史41卷-世家41-恭愍王4-16-14-1367
命辛旽相宅于平壤.

#高麗史41卷-世家41-恭愍王4-16-15-1367
庚申遣典校令林樸宣撫濟州.

#高麗史41卷-世家41-恭愍王4-16-16-1367
壬戌大雨雹.

#高麗史41卷-世家41-恭愍王4-16-17-1367
甲子王步至奉先寺松岡觀擊毬.

#高麗史41卷-世家41-恭愍王4-16-18-1367
丙寅命放影殿役夫止留工匠及僧徒. 時徵發六道丁夫督役太急逃者相繼以久旱放之乃雨.

#高麗史41卷-世家41-恭愍王4-16-19-1367
五月戊寅遣張子溫報聘于河南王.

#高麗史41卷-世家41-恭愍王4-16-20-1367
庚辰王與益妃定妃幸高羅里觀擊毬戱. 大陳百戱百官皆從僉議評理韓暉與伎對舞王顧謂曰: “韓宰臣其樂耶.”

#高麗史41卷-世家41-恭愍王4-16-21-1367
甲申王如太后殿上壽.

#高麗史41卷-世家41-恭愍王4-16-22-1367
丙戌命重營國學.

#高麗史41卷-世家41-恭愍王4-16-23-1367
甲辰大雨民始播種.

#高麗史41卷-世家41-恭愍王4-16-24-1367
乙巳元中書省遣直省舍人乞徹牒曰: “倭賊入寇必經高麗宜出兵捕之.”

#高麗史41卷-世家41-恭愍王4-16-25-1367
秋七月丙子以李岡爲密直副使; 廉興邦爲密直知申事; 李云牧爲典理判書.

#高麗史41卷-世家41-恭愍王4-16-26-1367
壬辰以田祿生爲慶尙道都巡問使; 金漢貴爲全羅道都巡問使; 池龍壽爲西北面都巡問使; 李成林爲東北面都巡問使.

#高麗史41卷-世家41-恭愍王4-16-27-1367
丙申地震.

#高麗史41卷-世家41-恭愍王4-16-28-1367
癸卯?林府院君李齊賢卒.

#高麗史41卷-世家41-恭愍王4-16-29-1367
八月丙午王謁文廟又幸王輪寺觀影殿.

#高麗史41卷-世家41-恭愍王4-16-30-1367
乙卯元遣直省舍人山塔失里來告以完者帖木兒爲左丞相.

#高麗史41卷-世家41-恭愍王4-16-31-1367
己未宰相會雲岩寺設大?陳妓樂祭正陵宮人皆會.

#高麗史41卷-世家41-恭愍王4-16-32-1367
壬戌幸安和寺還至影殿大餉役徒.

#高麗史41卷-世家41-恭愍王4-16-33-1367
九月丁丑元遣長秋寺少卿篤怜帖木兒來告罷廓擴帖木兒摠兵官命皇太子摠天下兵馬.

#高麗史41卷-世家41-恭愍王4-16-34-1367
甲申王步幸辛旽家.

#高麗史41卷-世家41-恭愍王4-16-35-1367
辛卯幸洛山寺.

#高麗史41卷-世家41-恭愍王4-16-36-1367
己亥王率百官幸吉祥寺遂遊朴淵三日乃還.

#高麗史41卷-世家41-恭愍王4-16-37-1367
冬十月己未幸辛旽家置酒落成.

#高麗史41卷-世家41-恭愍王4-16-38-1367
納哈出遣使來獻馬.

#高麗史41卷-世家41-恭愍王4-16-39-1367
辛酉幸辛旽別室.

#高麗史41卷-世家41-恭愍王4-16-40-1367
辛未杖流前侍中慶千興知都僉議吳仁澤前評理睦仁吉三司右使安遇慶三司左使金元命前密直副使趙希古于南裔沒爲官奴籍其家.

#高麗史41卷-世家41-恭愍王4-16-41-1367
十一月戊寅流評理韓暉判開城府事李珣上護軍趙璘尹承順柳仁梓姜元輔大護軍韓德卿于外.

#高麗史41卷-世家41-恭愍王4-16-42-1367
丁酉地震.

#高麗史41卷-世家41-恭愍王4-16-43-1367
左司議申德隣獻納朴晉孫李*준正言鄭釐安勉罷.

#高麗史41卷-世家41-恭愍王4-16-44-1367
十二月癸卯朔日食天陰不見.

#高麗史41卷-世家41-恭愍王4-16-45-1367
甲辰以金續命爲平壤道都巡問使.

#高麗史41卷-世家41-恭愍王4-16-46-1367
乙巳王步幸辛旽家.

#高麗史41卷-世家41-恭愍王4-16-47-1367
甲子以判開城府事李穡兼成均大司成; 宦者申小鳳爲都僉議評理商議會議都監事.

#高麗史41卷-世家41-恭愍王4-17-01-1368
○(戊申)十七年春正月壬申朔放朝賀.

#高麗史41卷-世家41-恭愍王4-17-02-1368
丙戌王步幸辛旽家.

#高麗史41卷-世家41-恭愍王4-17-03-1368
戊子日本國遣僧梵?梵?偕金逸來報聘.

#高麗史41卷-世家41-恭愍王4-17-04-1368
遼陽省平章洪寶寶哈刺不花等遣客省大使卜顔帖木兒來諭:
“大明兵勢甚盛請悉心備禦.”

#高麗史41卷-世家41-恭愍王4-17-05-1368
二月丁未幸法王王輪二寺遂幸影殿.

#高麗史41卷-世家41-恭愍王4-17-06-1368
己未彗見于西方長丈餘.

#高麗史41卷-世家41-恭愍王4-17-07-1368
乙丑王步幸辛旽家.

#高麗史41卷-世家41-恭愍王4-17-08-1368
三月辛未朔王謁顯陵毅陵善陵遂幸正陵.

#高麗史41卷-世家41-恭愍王4-17-09-1368
甲申彗見西方.

#高麗史41卷-世家41-恭愍王4-17-10-1368
庚寅彗出大陵積屍*閒.

#高麗史41卷-世家41-恭愍王4-17-11-1368
辛卯彗出大陵卷舌*閒.

#高麗史41卷-世家41-恭愍王4-17-12-1368
甲午王以忠肅王忌辰如妙蓮寺行香.

#高麗史41卷-世家41-恭愍王4-17-13-1368
乙未王步幸辛旽家.

#高麗史41卷-世家41-恭愍王4-17-14-1368
丙申彗出卷舌上.

#高麗史41卷-世家41-恭愍王4-17-15-1368
己亥彗出大陵上.

#高麗史41卷-世家41-恭愍王4-17-16-1368
夏四月辛丑朔彗見.

#高麗史41卷-世家41-恭愍王4-17-17-1368
庚戌幸辛旽家觀燃燈火山.

#高麗史41卷-世家41-恭愍王4-17-18-1368
壬子幸九齋賜李詹等及第.

#高麗史41卷-世家41-恭愍王4-17-19-1368
戊午幸演福寺設文殊會凡九日.

#高麗史41卷-世家41-恭愍王4-17-20-1368
庚申密直提學李岡卒.

#高麗史41卷-世家41-恭愍王4-17-21-1368
五月乙亥以誕日飯僧三千於王輪寺.

#高麗史41卷-世家41-恭愍王4-17-22-1368
辛巳幸辛旽家.

#高麗史41卷-世家41-恭愍王4-17-23-1368
壬辰王以王輪影殿佛宇陜小不能容僧三千欲改營幸福源宮相之.

#高麗史41卷-世家41-恭愍王4-17-24-1368
甲午幸馬岩相影殿基.

#高麗史41卷-世家41-恭愍王4-17-25-1368
乙未撤王輪影殿改營于馬岩怨咨大興.

#高麗史41卷-世家41-恭愍王4-17-26-1368
六月辛丑盡發坊里丁及四十二都府鑿溝于馬岩.

#高麗史41卷-世家41-恭愍王4-17-27-1368
甲辰王微行幸馬岩.

#高麗史41卷-世家41-恭愍王4-17-28-1368
乙巳幸定妃宮乳?白王曰: “今方農月旱甚願停影殿之役.” 王怒黜之.

#高麗史41卷-世家41-恭愍王4-17-29-1368
己未幸定妃宮與李云牧圍碁賭宴.

#高麗史41卷-世家41-恭愍王4-17-30-1368
庚申以旱甚禁宰牛理寃獄放二罪以下囚.

#高麗史41卷-世家41-恭愍王4-17-31-1368
秋七月乙亥日本遣使來聘.

#高麗史41卷-世家41-恭愍王4-17-32-1368
己卯對馬島萬戶遣使來獻土物.

#高麗史41卷-世家41-恭愍王4-17-33-1368
戊子遼陽省於山帖木兒遣使來聘.

#高麗史41卷-世家41-恭愍王4-17-34-1368
甲午幸王輪寺影殿遂幸馬岩.

#高麗史41卷-世家41-恭愍王4-17-35-1368
閏月以旱放影殿役徒.

#高麗史41卷-世家41-恭愍王4-17-36-1368
遣講究使李夏生于對馬島.

#高麗史41卷-世家41-恭愍王4-17-37-1368
壬寅雨國人相謂曰: “影殿小弛而天小雨若罷則天必大雨.”

#高麗史41卷-世家41-恭愍王4-17-38-1368
乙巳幸奉先寺設消災道場.

#高麗史41卷-世家41-恭愍王4-17-39-1368
壬戌隕霜殺菽.

#高麗史41卷-世家41-恭愍王4-17-40-1368
八月庚午下都僉議侍中柳濯簽書密直鄭思道于巡軍以李春富爲都僉議侍中.

#高麗史41卷-世家41-恭愍王4-17-41-1368
乙未王聞
大明兵圍皇城甚急以左常侍曹敏修爲義靜州等處安慰使前典理判書林堅味爲安州巡撫使.

#高麗史41卷-世家41-恭愍王4-17-42-1368
九月遼陽省平章洪寶寶遣使來聘.

#高麗史41卷-世家41-恭愍王4-17-43-1368
辛丑以李成林爲楊廣道都巡問使; 李金剛爲全羅道都巡問使.

#高麗史41卷-世家41-恭愍王4-17-44-1368
戊申幸馬岩影殿.

#高麗史41卷-世家41-恭愍王4-17-45-1368
甲寅始賜正陵光岩寺米月三十石又養鳩宮中數百作籠費布一千匹飼穀月十二斛.

#高麗史41卷-世家41-恭愍王4-17-46-1368
乙卯本國人金之秀自元來言:
“大明舟師萬餘?泊通州入京城元帝與皇后奔上都太子戰敗又奔上都.”

#高麗史41卷-世家41-恭愍王4-17-47-1368
丙辰杖柳淑于洪州金達祥于淸州辛旽尋遣人殺之.

#高麗史41卷-世家41-恭愍王4-17-48-1368
丁巳令百官議通使
大明.

#高麗史41卷-世家41-恭愍王4-17-49-1368
始賜辛旽妾般若米月三十石.

#高麗史41卷-世家41-恭愍王4-17-50-1368
冬十月癸酉遣判宗簿寺事文天式如元賀千秋節天式至遼陽道梗而還杖復遣之.

#高麗史41卷-世家41-恭愍王4-17-51-1368
甲戌以金蘭爲西北面都體察使.

#高麗史41卷-世家41-恭愍王4-17-52-1368
十一月丙午對馬島萬戶崇宗慶遣使來朝賜宗慶米一千石.

#高麗史41卷-世家41-恭愍王4-17-53-1368
丁未遣禮儀判書張子溫聘于吳王吳王禮待甚厚使六部御史臺宴慰. 至臺宴日張樂大夫謂子溫曰: “臺宴未嘗用樂今日之樂爲使臣也.” 子溫曰: “樂以和爲主諸公旣以和氣相接何必樂爲? 夫子曰: ‘樂云樂云鍾鼓云乎哉禮云禮云玉帛云乎哉.’” 大夫曰: “尙書旣知禮樂之本不必用樂.” 乃止吳王聞之加厚禮以送.

#高麗史41卷-世家41-恭愍王4-17-54-1368
己酉幸康安殿觀樂.

#高麗史41卷-世家41-恭愍王4-17-55-1368
丙辰元遣利用監太卿巒子罕來詔分命諸將以圖恢復. 王迎于行省.

#高麗史41卷-世家41-恭愍王4-17-56-1368
己未王宴元使于時御宮.

#高麗史41卷-世家41-恭愍王4-17-57-1368
甲子遣贊成事李成瑞如元賀正.

#高麗史41卷-世家41-恭愍王4-17-58-1368
十二月甲申以李春富爲都僉議右侍中; 李仁任爲佐侍中.

#高麗史41卷-世家41-恭愍王4-18-01-1369
○(己酉)十八年春正月辛丑遼陽省納哈出及平章洪寶寶遣使來聘.

#高麗史41卷-世家41-恭愍王4-18-02-1369
壬寅王親祭公主魂殿. 奏妓樂極?如平生. 德寧公主及辛旽侍宴夜分乃罷.

#高麗史41卷-世家41-恭愍王4-18-03-1369
二月丁卯親祭正陵.

#高麗史41卷-世家41-恭愍王4-18-04-1369
癸酉幸王輪寺.

#高麗史41卷-世家41-恭愍王4-18-05-1369
戊子元遣中書省右丞豆利罕賜王衣酒. 王贈豆利罕衣服金帶不受.

#高麗史41卷-世家41-恭愍王4-18-06-1369
三月癸卯元遣使進王爲右丞相.

#高麗史41卷-世家41-恭愍王4-18-07-1369
甲寅遣同知密直司事王重貴如元賀聖節又謝恩表曰: “敷告明綸方深驚省登庸峻級*미極震惶重以匪頒. 益知顚隕. 竊以分封建長譬腹心之賴股肱敵愾勤王猶手足之?頭目. 此古今共由之大體實上下相與之至情. 如臣者係出館甥恩?襲爵. 當天?月捷南土恨未報於分毫値龍馭冬巡上都誠不辭於?粉. 想方召中興周室思郭李再造唐家抗表出師非敢後也. 飛芻輓粟厥惟艱哉時易逝而功莫成志徒勤而力不逮. 何圖聖慮遠燭愚衷賜溫言於前旣先之以?誘進右揆於後復繼之以褒崇. 斯皆希世之至榮?乃連旬而倂得? 酒導投河之飮衣興挾?之情祗荷寵靈. 愈增憂責. 皇帝陛下躬生知之聖履交泰之時. 恭?淵?洞進退存亡之故作興振起收予奪廢置之權屈群策以雜施感衆心而齊奮神明?贊旦夕削平. 賞不遺遐悉令歸極非謂臣多多益辦盖緣臣斷斷無他臣敢不誓節義金石之堅惟一終始? 伸壽考岡陵之祝倍萬尋常.” 重貴道梗不達而還.

#高麗史41卷-世家41-恭愍王4-18-08-1369
命宰樞議移都.

#高麗史41卷-世家41-恭愍王4-18-09-1369
夏四月丁卯辛旽設文殊會於演福寺. 王往觀之賜僧布五千五百匹.

#高麗史41卷-世家41-恭愍王4-18-10-1369
辛未幸影殿.

#高麗史41卷-世家41-恭愍王4-18-11-1369
壬申幸公主魂殿飯僧.

#高麗史41卷-世家41-恭愍王4-18-12-1369
癸酉王觀火山?.

#高麗史41卷-世家41-恭愍王4-18-13-1369
甲申慶昌大君瑜卒.

#高麗史41卷-世家41-恭愍王4-18-14-1369
壬辰大明皇帝遣符寶郞?斯賜璽書及紗羅*?{段}匹摠四十匹. 王率百官出迎于崇仁門外其書曰: “大明皇帝致書高麗國王自有宋失馭天絶其祀元非我類天命入主中國百有餘年. 天厭其昏*?{淫}亦用隕絶其命. 華夷擾亂十有八年. 當群雄初起時朕爲淮右布衣忽暴兵疾至誤入其中. 見其無成憂懼不寧. 荷天之靈授以文武東渡江左習養民之道十有四年. 其*閒西平漢主陳友諒東縛吳王於姑蘇南平?越勘定八蕃北逐胡君肅淸華夏復我中國之舊疆. 今年正月臣民推戴卽皇帝位. 定有天下之號曰大明建元洪武. 惟四夷未報故修書遣使涉海洋入高麗報王知之. 昔我中國之君與高麗壤地相接其王或臣或賓盖慕中國之風爲安生靈而已天監其德豈不永王高麗也哉? 朕雖德不及中國之先哲王使四夷懷之然不可不使天下周知.” 斯以去年十一月發金陵海道艱關至是乃來. 斯卽遜之弟也.

#高麗史41卷-世家41-恭愍王4-18-15-1369
遣禹?聘于淮王.

#高麗史41卷-世家41-恭愍王4-18-16-1369
旱.

#高麗史41卷-世家41-恭愍王4-18-17-1369
五月甲午朔日食.

#高麗史41卷-世家41-恭愍王4-18-18-1369
乙未?斯以二羊享王. 丁酉斯還王?鞍馬衣服不受. 宰樞贈人參藥物亦不受王命文臣賦詩以贈.

#高麗史41卷-世家41-恭愍王4-18-19-1369
戊戌幸高羅里觀擊毬.

#高麗史41卷-世家41-恭愍王4-18-20-1369
己亥以誕日飯僧三千於影殿.

#高麗史41卷-世家41-恭愍王4-18-21-1369
辛丑停至正年號.

#高麗史41卷-世家41-恭愍王4-18-22-1369
甲辰遣禮部尙書洪尙載監門衛上護軍李夏生奉表如金陵賀登極仍謝恩其表曰: “秉?膺圖復中國皇王之統體元居正同萬邦臣妾之心景命有歸?聲旁達.
皇帝陛下文明邁舜勇智?湯. 雷?風飛集大勳於戡定鼎新革古熙洪號以創垂典章文物之粲然華夏蠻貊之率?. 臣邈處東表?望北辰. 雖未?稱賀之班願恒貢?傾之懇.”

#高麗史41卷-世家41-恭愍王4-18-23-1369
六月丙寅,
皇帝遣宦者金麗淵致書曰: “去年冬專使涉海具述安定中國之由. 諒達已久繼又削平晉冀以及秦?生民庶有休息之期矣. 比移幽燕之民南來就食內有高麗民百六十五人豈無鄕里骨肉之思? 朕甚憫焉. 卽命有司具舟欲遣使護送東歸. 適內使監丞金麗淵在側麗淵亦高麗人嘗言家有老母久不得見. 朕念其情就令其行幷遂省親之願. 仍齎紗羅各六匹侑緘至可領也.”

#高麗史41卷-世家41-恭愍王4-18-24-1369
己巳改官制.

#高麗史41卷-世家41-恭愍王4-18-25-1369
庚辰王微行幸影殿. 辛巳亦如之.

#高麗史41卷-世家41-恭愍王4-18-26-1369
壬午王以倖臣上將軍盧璹奸?人妻令左右棒八百又謂倖臣大護軍鄭熙啓曰: “爾亦行同於璹不罰何懲?” 棒四百命憲府鞫之. 二人瀕死不得更訊. 璹尋死.

#高麗史41卷-世家41-恭愍王4-18-27-1369
癸未賜柳伯濡等及第.

#高麗史41卷-世家41-恭愍王4-18-28-1369
秋七月戊戌王疑盧璹詐死發其*?{塚}梟其首流其父楨及妻于東京以憲府不能理璹罪流雜端閔壽生于驪興.

#高麗史41卷-世家41-恭愍王4-18-29-1369
辛丑巨濟南海縣投化倭叛歸其國.

#高麗史41卷-世家41-恭愍王4-18-30-1369
甲辰幸佛恩寺又幸興國法王二寺下敎曰: “昔我太祖每當四仲之年巡駐三蘇. 予亦將幸平壤巡金剛山駐駕忠州.”

#高麗史41卷-世家41-恭愍王4-18-31-1369
八月乙丑置萬戶千戶于西京義州靜州泥城江界等處.

#高麗史41卷-世家41-恭愍王4-18-32-1369
時以巡駐三蘇之敎發民除道多損禾穀又於*平壞{平壤}忠州皆作離宮及公主魂殿儲峙供頓民甚苦之. 丙寅判司天監事陳永緖以爲近者太白晝見年又凶荒靜吉動凶. 王悅曰: “何晩奏耶.” 卽收巡駐之命.

#高麗史41卷-世家41-恭愍王4-18-33-1369
戊辰遣摠部尙書成准得如京師賀聖節大將軍金甲雨賀  皇太子千秋節工部尙書張子溫賀正仍請賜本國朝賀儀注.

#高麗史41卷-世家41-恭愍王4-18-34-1369
癸酉設功德天道場于康安殿.

#高麗史41卷-世家41-恭愍王4-18-35-1369
丙戌北元中書省及太尉丞相奇平章遣使來聘.

#高麗史41卷-世家41-恭愍王4-18-36-1369
九月己亥北元吳王淮王雙哈達王皆遣使報聘獻馬四十餘匹. 時吳王等先聘于我我遣禹?回謝吳王請昏于我淮王待?甚厚且欲以其女歸于我請觀其女. ?辭曰: “臣受命修聘耳若請昏非臣所知.” 王强使見之.

#高麗史41卷-世家41-恭愍王4-18-37-1369
庚申遣使度田于京畿.

#高麗史41卷-世家41-恭愍王4-18-38-1369
辛酉幸王輪寺設天兵神衆道場七日乃還. 王手書*?賜僧布一千五百匹辛旽亦施千五百匹.

#高麗史41卷-世家41-恭愍王4-18-39-1369
是月伐礎石于崇仁門外輓致馬岩. 大如屋震且吼聲如牛. 又發丁州縣需材水運或壓或溺死者無?. 中外困弊無敢言者. 時王召元朝梓人元世于濟州使營影殿世等十一人?家而來世言於宰輔曰: “元皇帝好興土木以失民心自知不能卒保四海乃詔吾輩營宮耽羅. 欲爲避亂之計功未訖而元亡. 吾輩失衣食今被徵復衣食誠萬幸也. 然元以天下之大勞民以亡高麗雖大其能不失民心乎. 願諸相啓王.” 宰輔不敢以聞.

#高麗史41卷-世家41-恭愍王4-18-40-1369
濟州降. 以朴允靑爲牧使.

#高麗史41卷-世家41-恭愍王4-18-41-1369
冬十月甲子王在王輪寺宴淮王吳王使二使各獻黃金佛一軀. 時王方惑浮屠故因所好爲贄.

#高麗史41卷-世家41-恭愍王4-18-42-1369
丁卯幸影殿餉役徒.

#高麗史41卷-世家41-恭愍王4-18-43-1369
乙酉遣?知門下大將軍崔伯柳雲歸侍中金逸逢女于吳王且逆女于淮王伯道卒淮王不果送女.

#高麗史41卷-世家41-恭愍王4-18-44-1369
丙戌王微行幸辛旽家.

#高麗史41卷-世家41-恭愍王4-18-45-1369
十一月壬辰朔牙州獲倭船三?獻?二級.

#高麗史41卷-世家41-恭愍王4-18-46-1369
戊午納哈出遣使來獻馬.

#高麗史41卷-世家41-恭愍王4-18-47-1369
倭掠寧州溫水禮山沔州漕船. 初倭人願居巨濟永結和親國家信而許之至是入寇.

#高麗史41卷-世家41-恭愍王4-18-48-1369
庚午以我
太祖爲東北面元帥知門下省事; 池龍壽爲西北面元帥兼平壤尹.

#高麗史41卷-世家41-恭愍王4-18-49-1369
辛未下前侍中柳濯于獄尋釋之.

#高麗史41卷-世家41-恭愍王4-18-50-1369
瑞原君盧?奉元詔至黃州王遣大將軍宋光美殺之.

#高麗史41卷-世家41-恭愍王4-18-51-1369
以守門下侍中李仁任爲西北面都統使賜大纛以遣之. 王嘗巡御西京製大纛置官守衛以時致祭至是授仁任. 出鎭?于大淸觀及行令五軍衛送于黃橋又以密直副使楊伯顔爲副元帥. 自秋以來東西北面要害多置萬戶千戶又遣元帥將擊東寧府以絶北元.

世家卷第四十一.


#高麗史42卷-世家42-00-00-00-0000
世家卷第四十二. 高麗史四十二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史42卷-世家42-恭愍王5-00-00-0000
恭愍王五.

#高麗史42卷-世家42-恭愍王5-19-01-1370
○(庚戌)十九年春正月甲午彗見東北方.

#高麗史42卷-世家42-恭愍王5-19-02-1370
我
太祖以騎兵五千步兵一萬自東北面踰黃草嶺行六百餘里至雪寒嶺又行七百餘里甲辰渡鴨綠江. 是夕西北方紫氣漫空影皆南書雲觀言猛將之氣王喜曰: “予遣
李[太祖舊諱]必其應也.” 時東寧府同知李吾魯帖木兒聞
太祖來移保*于羅山城欲據險以拒.
太祖至也頓村吾魯帖木兒來挑戰俄而棄甲再拜曰: “吾先本高麗人願爲臣僕.” 率三百餘戶降. 吾魯帖木兒後改名原景其酋高安慰帥麾下?城拒守我師圍之.
太祖適不御弓矢取從者之弓用片箭射之. 凡七十餘發皆正中其面城中奪氣安慰棄妻??城夜遁. 明日頭目二十餘人率其衆出降. 諸城望風皆降得戶凡萬餘. 以所獲牛二千餘頭馬數百餘匹悉還其主北人大悅歸者如市. 東至皇城北至東寧府西至于海南至鴨綠爲之一空.

#高麗史42卷-世家42-恭愍王5-19-03-1370
戊申女眞萬戶弓大獻方物以部落一百戶請隸正陵.

#高麗史42卷-世家42-恭愍王5-19-04-1370
壬子地震.

#高麗史42卷-世家42-恭愍王5-19-05-1370
甲寅幸王輪寺觀佛齒及胡僧指空頭骨親自頂戴遂迎入禁中.

#高麗史42卷-世家42-恭愍王5-19-06-1370
丙辰王親祀圓丘.

#高麗史42卷-世家42-恭愍王5-19-07-1370
二月丙寅以林堅味爲密直副使.

#高麗史42卷-世家42-恭愍王5-19-08-1370
己巳倭寇內浦破兵船三十餘?掠諸州租粟.

#高麗史42卷-世家42-恭愍王5-19-09-1370
癸酉倭寇宣州楊伯淵邀擊斬五十餘級.

#高麗史42卷-世家42-恭愍王5-19-10-1370
王以公主忌日幸魂殿飯僧三日. 用布爲花費五千餘匹他物稱是.

#高麗史42卷-世家42-恭愍王5-19-11-1370
戊寅我
太祖以元樞密副使拜住及吾魯帖木兒李伯淵李長壽李天祐玄多士金阿魯丁等三百餘戶來獻.

#高麗史42卷-世家42-恭愍王5-19-12-1370
壬午*揚伯淵{楊伯淵}亦以東寧府頭目五十餘人還.

#高麗史42卷-世家42-恭愍王5-19-13-1370
納哈出遣使來獻方物仍求官且以黃金八兩求婦人腰帶授三重大匡司徒賜細布二匹婦人金帶一腰還其金.

#高麗史42卷-世家42-恭愍王5-19-14-1370
三月庚寅朔達?王哈刺八禿及也先不花遣使來聘.

#高麗史42卷-世家42-恭愍王5-19-15-1370
甲午吳王淮王遣使來獻方物.

#高麗史42卷-世家42-恭愍王5-19-16-1370
王憂無嗣將改葬毅陵命知申事廉興邦判司天監事陳永緖等相地不果.

#高麗史42卷-世家42-恭愍王5-19-17-1370
癸丑以忠肅王忌日如敬天寺.

#高麗史42卷-世家42-恭愍王5-19-18-1370
甲寅幸雲巖寺祭正陵.

#高麗史42卷-世家42-恭愍王5-19-19-1370
夏四月作觀音殿於影殿凡九楹制甚高廣.

#高麗史42卷-世家42-恭愍王5-19-20-1370
癸亥放役徒五千餘人歸農.

#高麗史42卷-世家42-恭愍王5-19-21-1370
戊辰幸演福寺設文殊會.

#高麗史42卷-世家42-恭愍王5-19-22-1370
甲戌又幸演福寺飯僧千四百餘.

#高麗史42卷-世家42-恭愍王5-19-23-1370
庚辰,
帝遣道士徐師昊來祭山川祝文曰:
“皇帝遣朝天宮道士徐師昊致祭于高麗首山及諸山之神首水及諸水之神高麗爲國奠于海東山勢磅?水德汪洋. 實皆靈氣所鍾故能使境土安寧國君世享富貴尊慕中國以保生民神功爲大. 朕起自布衣今混一天下以承正統比者高麗奉表稱臣朕喜其誠已封王爵. 考之古典天子於山川之祀無所不通. 是用遣使敬將牲幣修其祀事以*?神靈惟神鑑之.” 師昊又載碑石而來問曰: “都城南楓川何地?” 乃以會賓門外陽陵井對遂立之其文曰: “洪武三年春正月三日癸巳,
皇帝御奉天殿受群臣朝乃言曰: ‘朕賴天地祖宗眷祐位於臣民之上郊廟社稷以及岳鎭海?之祭不敢不恭. 邇者高麗遣使奉表稱臣朕已封其王爲高麗國王則其國之境內山川旣歸職方. 考諸古典天子望祭雖無不通然未聞行實禮達其敬者. 今當具牲幣遣朝天宮道士徐師昊前往用*?神靈.’ 禮部尙書臣崔亮欽承
上旨惟謹乃諭臣師昊致其誠潔以俟. 於是,
上齊戒七日親製祝文至十日庚子,
上臨朝以香授臣師昊將命而行. 臣師昊以四月二十二日至其國設壇城南五月丁酉敬行祀事於高麗之首山大華嶽神及諸山之神首水大南海神及諸水之神禮用告成. 臣師昊聞帝王之勤民者必致敬於神. 欽惟皇上受天明命丕承正統四海內外悉皆臣屬思與溥天之下共享昇平之治故遣臣師昊致祭于神. 神旣歆格必能庇其國王世保境土使風雨以時年穀?登民庶得以靖安. 庶昭
聖天子一視同仁之意是用刻文于石以垂視永久. 臣師昊謹記.” 師昊之來也王疑道士行壓勝之術稱疾不出乃命百僚迎詔.

#高麗史42卷-世家42-恭愍王5-19-24-1370
五月己丑朔雨. 王恐防影殿之役祈晴于佛宇神祠.

#高麗史42卷-世家42-恭愍王5-19-25-1370
丁未置守正陵戶納田民于雲岩寺.

#高麗史42卷-世家42-恭愍王5-19-26-1370
己酉祈晴于宗廟社稷山川佛宇神祠. 王謂辛旽曰: “今年恒雨深思厥咎必刑獄不平使陰陽失和. 予若親諭法官恐其煩也卿以予意諭之自今其務平允.”

#高麗史42卷-世家42-恭愍王5-19-27-1370
庚戌以久雨放囚.

#高麗史42卷-世家42-恭愍王5-19-28-1370
壬子王聞公主父魏王誅死輟朝素膳.

#高麗史42卷-世家42-恭愍王5-19-29-1370
甲寅,
帝遣尙寶司丞?斯來錫王命王率百官郊迎. 誥曰: “咨爾高麗國王王?世守朝鮮紹前王之令緖恪遵華夏爲東土之名藩. 當四方之旣平嘗專使而往報卽陳表貢備悉忠誠良由素習於文風斯克謹修於臣職. 允宜嘉尙是用褒崇今遣使齎印仍封爾爲高麗王. 凡儀制服用許從本俗於戱! 保民社而襲封式遵典禮傳子孫於永世作鎭邊?其服訓辭益綏福履! 今賜*大統曆一本錦?絨*?{段}十匹至可領也.” 幷賜太妃金*?{段}色*?{段}線羅紗各四匹王妃亦如之相國辛旽侍中李春富李仁任色*?{段}各四匹線羅各四匹紗各四匹.

#高麗史42卷-世家42-恭愍王5-19-30-1370
成准得還自京師.
帝賜璽書曰: “近者使歸問國王之政言: ‘王惟務釋氏之道經由海濱去海五十里或三四十里民方寧居者.’ 朕詢其故言倭奴所擾. 因問城郭何如言有民無城問甲兵何如言未見其嚴肅問王居何如言有居而無聽政之所. 朕因思之若果如是深爲王慮也. 朕雖德薄爲中國主王已稱臣修貢事合古禮. 凡諸侯之國勢將近危朕所以持危之道不可不諭王知之. 中古以來王公設險以守其國今王有民而無城則民命將危. 爲國者未嘗去兵. 今王武備不修則國威將危. 民以食爲天今王濱海之地不耕則民食將危. 凡有國者必有聽政之所. 今王有居室而聽政之所不設非所以示尊嚴於陪臣. 若或設之但不當過於奢侈耳. 歷代之君不*閒華夷惟行仁義禮樂可以化民成俗. 今王舍而不務日以持齊守戒爲事. 望脫愆寃以求再生之福佛經之說雖有然不崇王道而崇佛道失其要矣. 佛之道幽微三皇五帝之時未聞有佛而天下大治. 何也盖古人淳朴而易化故王道可治後世帝王之治不及於古釋氏因出其*閒密贊王綱以助治化此天意也. 王者擧王道以應之則無不治矣. 若眞僧化民爲善密贊之功已成佛之大乘斯非小補. 國王大臣?昧於此而誤國之政亦非小殃. 所可汰者冗僧耳. 敬之則遊食者衆慢之則使民不敬. 於佛不敬不汰則善惡不分. 在王處之如何耳. 朕幼嘗爲僧禪講亦曾?究. 惟聞有佛而已度死超生未見盡驗. 古今務釋氏而成國家者實未之有. 梁武之事可爲明鑑. 今乃惟佛敎是崇非王之所宜. 王之所以王高麗者莫不由前世所積. 今旣爲王有土有民能擧先王之道與民興利除害使父母妻子飽食暖衣各得其所生齒日繁此道若擧佛家之齊戒其可與?驅乎? 在朕思之必不能出此道之上誠能行此道則福德之應王子必生於宮中此則修行之大者也. 朕爲人神之主天地百神之祀犧牲未嘗敢闕. 聞王之國?生不育何以供境內山川城隍之祀乎? 有國之君當崇祀典. 劉康公有言曰: ‘國之大事在祀與戎若戎事不備祀事不合典禮其何以爲國乎?’ 今胡運旣終. 沙塞之民非一時可統. 而朕兵未至遼瀋其*閒或有狂暴者出. 不爲中國患恐爲高麗之擾. ?倭奴出入海島十有餘年王之虛實豈不周知? 皆不可不慮也. 王欲拒之非雄武之將勇猛之兵不可遠戰於封疆之外王若守之非深溝高壘廣其儲蓄四有援兵不能挫銳而擒敵. 由是而觀王之負荷可謂甚重. 惟智者能圖患於未然轉危以爲安也. 前之數事所言??不過與王同憂耳王其審圖之! 使至且知王欲制法服以奉宗廟朕深以爲喜. 今賜王冠服樂器陪臣冠服及洪武三年大統曆至可領也!” 又賜王六經四書通鑑漢書,
皇后賜王妃冠服.

#高麗史42卷-世家42-恭愍王5-19-31-1370
六月癸亥構觀音殿第三層上梁壓死者二十六人. 太后聞之請罷役王不聽.

#高麗史42卷-世家42-恭愍王5-19-32-1370
甲戌張子溫還自京師.
帝賜本國朝賀儀注一冊及金龍紵絲紅熟裏絹各二匹.

#高麗史42卷-世家42-恭愍王5-19-33-1370
乙亥徐師昊還. 王表謝云: “誕受厥命海嶽旣歸咸秩無文山川是望. 百神受職一國與榮. 臣於夏月以來病不視事. *閒朝天宮道士徐師昊以中書省欽奉聖旨公文齎香祝板幡幣幷買牲牢*?{段}匹前來. 臣欽依涓日差官行祭了. 當師昊所製記文緣備載聖訓謹令立石. 惟祭祀之及玆實古今之罕有.
皇帝陛下類?繼舜明恤?湯. 道兼帝王之隆德?神人之望. 用頒實禮爰及遐方. 臣謹當愼守世封恭陳時祀. *?{斂}龜疇之五福上虎拜之萬年.”

#高麗史42卷-世家42-恭愍王5-19-34-1370
辛巳辛旽李春富等再請罷馬岩影殿王從之復修王輪影殿
帝封諸子遣禮部主事栢禮來頒詔又遣侍儀舍人卜謙來頒科擧程式詔曰: “朕聞成周之際取材於貢士故賢者在職而其民有士君子之行. 是以風俗淳美國易爲治而敎化彰顯也. 漢唐及宋科擧取士各有定制. 然但貴詞章之學而未求六藝之全至於前元依古設科待士甚優而權豪勢要之官每納奔競之人. 辛勤歲月輒竊仕祿所得資品或居擧人之上. 其懷材抱道之賢恥於?進甘隱山林而不起. 風俗之弊一至於此. 今朕統一中國外撫四夷. 方與斯民共享昇平之治所慮官非其人有傷吾民願得賢能君子而用之. 自洪武三年八月爲始特設科擧以起懷材抱道之士務在明經行修博古通今文質得中名實相稱其中選者. 朕將親策于庭觀其學識品其高下而任之以官. 果有材學出衆者待以顯擢使中外之臣皆由科擧而選非科擧者毋得與官敢有遊食奔競之徒坐以重罪以稱朕責實求賢之意. 所有合行事宜條列于後. 一鄕試會試文字程式第一場試五經義各試本經一道. 不拘舊格惟務經旨通暢限五百字以上. 易程氏朱氏注古注*?; 書蔡氏傳古注*?; 詩朱氏傳古注*?; 春秋左氏公羊穀梁胡氏張洽傳; 禮記古注*?; 四書疑一道限三百字以上. 第二場試禮樂論一道限三百字以上詔誥表箋內科一道. 第三場試經史時務策一道惟務直述不尙文藻限一千字以上. 試三場後十日面試騎觀其馳驟便捷射觀其中數多寡書觀其筆?端楷?觀其乘除明白律聽其講解詳審. 律用見行律令. 一殿試時務策一道惟務直述限一千字以上. 一出身第一甲三名第一名從六品第二第三名正七品賜進士及第. 第二甲一十七名從七品賜進士出身. 第三甲八十名正八品賜同進士出身. 一鄕試各省?直隸府州等處通選以五百名爲率. 其人材衆多去處不拘額數若人材未備選不及數者從實充貢. 河南省四十名山東省四十名山西省四十名*陜西省{陝西省}四十名北平省四十名福建省三十名江西省四十名*淅江省{浙江省}四十名湖廣省四十名廣東省二十五名廣西省二十五名. 在京鄕試直隸府州一百名. 一會試額取一百名. 一高麗安南占城等國如有經明行修之士各就本國鄕試貢赴京師會試不拘額數選取. 一開試日期鄕試八月初九日第一場十二日第二場十五日第三場會試次年二月初九日第一場十二日第二場十五日第三場殿試三月初一日三年一次開試. 一於洪武三年鄕試洪武四年會試一各省自行鄕試其直隸府州赴京鄕試凡擧人各具籍貫年甲三代本經鄕里擧保縣州申府府申行省印卷鄕試中者行省咨解中書省判送禮部印卷會試. 一仕宦已入流品及曾於前元登科幷曾仕宦者不許應試. 其餘各色人氏幷流寓各處者一體應試. 一有過罷閑人吏娼優之人幷不得應試. 一應擧下第之人不許喧??拾試官及擅擊登聞鼓違者究治. 一凡試官不得將弟男子姪親屬徇私取中. 違者許赴省臺指實陳告. 一科擧取士務得全材. 但慮開設之初騎射書?律未能?習除今科免試外候三年之後須要全備方得中選. 於?! 設科取士期必得於全材任官惟賢庶可成於治道.”

#高麗史42卷-世家42-恭愍王5-19-35-1370
中書省又移咨曰: “試場合用人員考試官主文二人同考試二人須用明經公正之人於儒官儒士內選充以禮敦請. 提調官中書省官一人禮部尙書一人在外行省官. 監試官監察御史二人在外監察司官. 供給官應天府官一人在外所在府官. 收掌試卷官一人彌封官一人謄錄官二人對讀官四人受卷官二人. ?選用淸愼人. 巡綽官四人都督府委官在外守禦官. 委用鎖院監門搜檢懷挾禁約喧鬧. 其塔盖試院房室幷合用筆墨紙箚及供給試官擧人執事人等飮膳就於係官錢粮內從實支用. 試院四圍用棘針圍護擧人入院每一人用軍人一名看守不許互相講問. 鄕試中選擧人出給公據官爲應付?給脚力赴京會試就將所試文字?咨.”

#高麗史42卷-世家42-恭愍王5-19-36-1370
中書省遣百戶丁志孫昌甫等來究蘭秀山叛賊陳君祥等咨曰: “君祥等積年在海作耗大軍. 克平浙東之後本賊旣降復叛劫殺將官已嘗調兵往討其賊畏罪逋逃. 今有明州人鮑進保自高麗來告: ‘君祥等?其黨見於王京古阜.’ 匿罪潛居王國必所未知撫以爲民. 其賊詭計偸生姦心實在. 若使*?{久}居王國將見染惑善良爲患匪輕. 忽然復歸其穴則往來旣無少阻請將賊徒解來. 明正其罪庶絶姦惡.” 王命?其妻子及?産以送凡百餘人.

#高麗史42卷-世家42-恭愍王5-19-37-1370
秋七月癸巳全羅道體覆使崔龍蘇還京先見辛旽後謁王命有司杖之.

#高麗史42卷-世家42-恭愍王5-19-38-1370
乙未始行洪武年號.

#高麗史42卷-世家42-恭愍王5-19-39-1370
壬寅,
帝遣秘書監直長夏祥鳳來詔曰: “自有元失馭群雄鼎沸土宇分裂聲敎不同. 朕奮起布衣以安民爲念訓將鍊兵平定華夷大統旣正. 永惟爲治之道必本於禮. 考諸祀典知五嶽五鎭四海四?之封起自唐世崇明美號歷代有加. 在朕思之則有不然夫嶽鎭海?皆高山廣水自天地開闢以至于今英靈之氣萃而爲神必皆受命於上帝. 幽微莫測豈國家封號之所可加? 瀆禮不敬莫此爲甚. 至如忠臣烈士雖可加以封號亦惟當時爲宜. 夫禮所以明神人正名分不可以僭差. 今命依古定制. 凡嶽鎭海瀆?去其前代所封名號止以山水本號稱其神. 郡縣城隍神號一體改封. 歷代忠臣烈士亦依當時初封以爲實號後世溢美之稱皆與革去. 其孔子善明先王之要道爲天下師以濟後世非有功於一方一時者可比. 所有封爵宜仍其舊. 庶幾神人之際名正言順於理爲當用稱朕以禮祀神之意. 所有定到神號開列于後. 一五嶽稱東嶽泰山之神南嶽衡山之神中嶽嵩山之神西嶽華山之神北嶽恒山之神. 一五鎭稱東鎭沂山之神南鎭會稽山之神中鎭?山之神西鎭吳山之神北鎭醫無閭山之神. 一四海稱東海之神南海之神西海之神北海之神一四瀆稱東瀆大淮之神南瀆大江之神西瀆大河之神北瀆大濟之神. 一各處州府縣城隍稱某府城隍之神某州城隍之神某縣城隍之神一歷代忠臣烈士?依當時初封名爵稱之. 一天下神祠無功於民不應祀典者卽係*?{淫}祀有司毋得致祭. 於戱! 明則有禮樂幽則有鬼神其理旣同其分當正.”

#高麗史42卷-世家42-恭愍王5-19-40-1370
甲辰遣三司左使姜師贊如京師謝冊命及璽書幷納前元所降金印仍計?耽羅事. 其謝冊命表曰: “賜履舊邦頒正大統恩非望及感與愧幷臣性闇資庸才?識短. 當興師始自葛悔無助於初征及受貢會于塗責宜加於後至. 洪武三年五月二十六日尙寶寺丞?斯至. 欽奉詔書封臣爲高麗國王鑄降金印一顆儀制服用許從本俗仍賜大統曆一道錦繡絨*?{段}十匹幷賜臣母臣妃及陪臣*?{段}匹紗羅*?{總}六十八匹寵焉希世惠又光今. 揆涯分而何堪?心顔而交?.
皇帝陛下大度含垢至仁固存建侯. 旁?於周書以蕃王室欽天若稽於堯典敬授人時分在?之珍以勸忠定班瑞之制而示信. 令殊俗各安其性故盛德無能爲名臣謹當*?{祗}率保釐恪勤平秩. 服訓辭之深切不二不三祈壽?之洪延時萬時億.” 謝璽書表曰: “聖謨諄切曲賜矜怜天?便蕃尤加?掖感銘曷已圖報末由. 臣學問之無本也不足以誠心政事之乖方也不足以治國蒙先祖之遺業玩歲月於餘生. 何圖睿訓之丁寧? 乃及小邦之闕失威不違於咫尺難施有?之顔恩莫重於丘山猶喜自新之路. ?法服所以辨上下而雅樂所以事神祇經稽道德之精微史?古今之興替. 頒正朔以廣聲敎釋?虜以示懷柔. 玆盖端居九重明見萬里發一札十行之詔塞三韓百弊之源. 慮之深故言之詳. 推赤心置人腹仁之至而義之盡. 爲萬世開*大平. 臣謹當見善卽遷非禮不動措諸事業第勤懷德之寧樂與臣民共祝齊天之壽.” 耽羅計?表曰: “居高聽卑從欲是急以小事大?命宜先玆用控陳輒增隕越. 切以耽羅之島卽是高麗之人開國以來置州爲牧. 自近代通燕之後有前朝牧馬其中. 但資水草之饒其在封疆如舊. 乃者奇氏兄弟謀亂伏誅辭連耽羅達達牧子忽忽達思差人究問宰相尹時遇等盡爲所殺. 其後前侍中尹桓家奴金長老黨附前賊謀害本國俱各服罪. 島嶼雖云?爾人民屢至騷然. 病根苟存醫術難效. 伏望體容光之日月辨同器之薰?將前朝太僕寺宣徽院中政院資政院所放馬匹?子等許令濟州官吏照依元籍責付土人牧養時節進獻其達達牧子等亦令本國撫爲良民則於聖朝馬政之官豈無小補? 而小國民生之業亦將稍安. 區區之情焉敢緘??”

#高麗史42卷-世家42-恭愍王5-19-41-1370
乙巳,
帝遣中書省宣史孟原哲來詔曰: “朕本農家樂生於有元之世. 何庚申之君荒*?{淫}昏弱紀綱大壞. 由是豪傑?起海內爪分. 雖元兵轉戰華夏終不能治此天意也. 然倡亂之徒首禍天下謀奪疆土欲爲王?. 觀其所行未合於禮. 故皆滅亡此亦天意也. 朕當是時年二十有四擾攘之秋盤桓避亂終不寧居遂乃托身行伍. 驅馳三年覩群雄無成徒擾生民. 朕乃率衆渡江訓將鍊兵. 奉天征討于今十有六年削平彊暴混一天下大統旣正民庶皆安. 今年六月十日左副將軍李文忠副將軍趙庸等遣使來奏: ‘五月十六日率兵北至沙漠於應昌府. 獲元君之孫買的里八刺及其后妃幷寶冊等物.’ 知庚申之君已於四月二十八日因痢疾歿於應昌大軍所至?獲無遺. 中書上言宜將其孫及其后妃幷寶冊獻?于太廟. 朕心思之深有不忍. 其君之亡係于天運所遺幼孫若行獻?加殃其身朕所不爲也. ?朕本元民天下之亂實非朕始? 今定四海休息吾民於田里. 非朕所能亦天運所致也. 尙慮臣民未知朕意是用播告天下所有事宜條列于後. 一摠兵官以禮護送買的里八刺已至北平朕憐帝王之後. 難同庶民及首亂僭號來歸者特封崇禮侯*?{總}其眷屬以及母后等同居飮食服用出官民上故存元之祭祀禮法前王不肯過虧. 一元君之子愛猷識里達臘畏懼倉卒流離塞地. 豈不知天運旣去? 人力難爲? 若審度朕心籌之左右來撫妻子! 朕當效古先帝王之禮使作賓於吾朝. 果能如是朕不食言. 一元君隨駕人員倉卒廻避者有之. 賢智者豈不自度? ?者有元興起係是外夷猶能胡越一家?我中原歷代之君每居中國而統四夷非止一朝而已. 如果審識天命傾心來歸不分等類驗才委任. 卽今在朝諸色人物皆已官之朕言不謬. 一朕卽位之初卽遣使往諭四夷高麗占城交趾皆已奉表稱臣惟沙漠之地尙未往報. 盖因庚申之君擁殘兵於應昌故爾. 今彼祿位旣終人心絶望. 詔書到日凡?北各枝諸王各愛馬頭目人等?依舊制來朝或遣使歸順! 當與換給印信還領所部本居地方羊馬?畜從便牧養. 一?北各枝諸王幷各愛馬人等昔遵前元約束得安其生. 今朕旣爲天下主一視同仁華夷無*閒姓氏雖異撫治如前. 詔書到日敢有違者必大擧六師以淸沙漠毋或執迷以貽後悔! 一?北達達百姓因元喪亂連年起取軍人供給羊馬差發煩重朕甚憫焉. 朕今混一天下甲兵錢穀倍於前代今後?北人民各安所居. 於戱! 君舟民水覆載不常可不畏哉? 然禮德尙矣. 使民懷仁天下寧有不治安者乎?”

#高麗史42卷-世家42-恭愍王5-19-42-1370
八月戊午司憲府請易服色從之.

#高麗史42卷-世家42-恭愍王5-19-43-1370
己巳命我
太祖及西北面上元帥池龍壽副元帥楊伯淵等往擊東寧府.

#高麗史42卷-世家42-恭愍王5-19-44-1370
壬申以元樞密院副使拜住判司農寺事賜姓名韓復.

#高麗史42卷-世家42-恭愍王5-19-45-1370
癸酉幸壽昌宮相舊基乃命營宮.

#高麗史42卷-世家42-恭愍王5-19-46-1370
甲戌遣判宗簿寺事尹控如京師賀聖節又賀封建親王表曰: “秉?握樞奄宅輿圖之廣分茅?土肇基盤石之安喜溢臣民事關宗社.
皇帝陛下乃神乃聖克類克明. 尊國?而係人心大行封建貽孫謀而示帝範永保盈成金枝玉葉之交輝航海梯山之畢至. 臣猥將淺薄?遇休明雖阻*跡於*鳧趨倍馳情於燕賀.”

#高麗史42卷-世家42-恭愍王5-19-47-1370
九月丙戌朔王以影殿規模狹隘撤而更營民甚苦之.

#高麗史42卷-世家42-恭愍王5-19-48-1370
乙未幸籍田.

#高麗史42卷-世家42-恭愍王5-19-49-1370
丙申幸藥王院北岡宴群臣.

#高麗史42卷-世家42-恭愍王5-19-50-1370
丁酉僉議贊成事致仕尹澤卒.

#高麗史42卷-世家42-恭愍王5-19-51-1370
辛丑幸廣明寺大會僧徒命僧惠勤試功夫選.

#高麗史42卷-世家42-恭愍王5-19-52-1370
遣工部尙書權鈞如京師賀正. 擧子朴實金濤柳伯濡從行濤中制科.

#高麗史42卷-世家42-恭愍王5-19-53-1370
乙巳元丞相廓擴帖木兒遣使來.

#高麗史42卷-世家42-恭愍王5-19-54-1370
冬十月己卯王謂侍中李春富等曰: “冬雷木稼天道不順是雖否德所召亦由獄多寃滯. 推整都監之設本欲*?{糾}察諸司卿等爲判事不治其職於治道如何? 上古先王皆親聽政. 自今其令臺諫六部日仕本官各稱啓事.”

#高麗史42卷-世家42-恭愍王5-19-55-1370
甲申放影殿役徒.

#高麗史42卷-世家42-恭愍王5-19-56-1370
十一月丁亥我
太祖與池龍壽等至義州造浮橋渡鴨綠江己丑進襲遼城急攻拔之.

#高麗史42卷-世家42-恭愍王5-19-57-1370
辛丑令每月六衙日六部臺省官親奏事又令史官近侍.

#高麗史42卷-世家42-恭愍王5-19-58-1370
乙巳女眞達麻大遣使獻地以達麻大爲大將軍鎭邊都護府使賜衣.

#高麗史42卷-世家42-恭愍王5-19-59-1370
命前禮儀判書韓脩書無逸篇揭于報平廳.

#高麗史42卷-世家42-恭愍王5-19-60-1370
十二月丙辰朔以禮部尙書張子溫爲鎭邊都護府安撫使.

#高麗史42卷-世家42-恭愍王5-19-61-1370
丁巳都評議使司移咨東寧府曰: “奇賽因帖木兒自伊父謀亂伏誅之後挾?懷怨常畜異謀. 近因車駕北遷不肯扈從竄身東寧遼陽等處結構分省分院官志在假威. 大行訃音亦不通報專逞已私肯恤公義? 又慮遼瀋元係本國舊界事大以來結親甥舅任爲行省管轄賽因帖木兒占作巢穴上不爲朝廷?忠下則爲本國生事. 以此去歲遣軍追襲緣彼姦回累及良善. 尙不悛過復圖前計玆復調兵問罪彼乃稔惡?拒力戰. 勢難中止遂進攻破本人逃去未卽捕獲. 本人旣是忘本好生?端省院官吏他日恐爲所誤. 除惡務本. 兵非得已前日之事唯爲賽因帖木兒一人而已. 蒙古漢人?無干涉本人如或透漏在彼卽便捕送.” 令江界萬戶府?諭遼瀋人曰: “遼陽元是國界大軍又出恐害及良善其願渡江爲民者官給粮種各令安業.”

#高麗史42卷-世家42-恭愍王5-19-62-1370
丙寅王始御報平廳視事史官二人侍左右司憲府理部奏奴婢事王曰: “憲司彈*?{糾}百官理部專任刑獄何奏奴婢事乎? 自今各供其職勿侵官.” 又謂諫議大夫吳中陸曰: “民*閒利病寡人得失悉陳無隱.”

#高麗史42卷-世家42-恭愍王5-19-63-1370
丁卯辛旽請每月六衙日內惟初二十六兩日視事從之.

#高麗史42卷-世家42-恭愍王5-19-64-1370
庚午日有黑子太白晝見日官請*?{禳}之王曰: “日黑子咎在寡人勿*?{禳}太白應在卿相其*?{禳}之.”

#高麗史42卷-世家42-恭愍王5-19-65-1370
癸酉納哈出遣使來朝.

#高麗史42卷-世家42-恭愍王5-19-66-1370
戊寅幸辛旽家問疾.

#高麗史42卷-世家42-恭愍王5-19-67-1370
以知門下事李金剛爲全羅道都巡問使.

#高麗史42卷-世家42-恭愍王5-19-68-1370
以達麻大爲元帥府元帥賜銀印一顆.

世家卷第四十二.


#高麗史43卷-世家43-00-00-00-0000
世家卷第四十三. 高麗史四十三.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史43卷-世家43-恭愍王6-00-00-0000
恭愍王六.

#高麗史43卷-世家43-恭愍王6-20-01-1371
○(辛亥)二十年春正月乙酉朔王親祭公主魂殿.

#高麗史43卷-世家43-恭愍王6-20-02-1371
己丑又幸影殿飯僧八百.

#高麗史43卷-世家43-恭愍王6-20-03-1371
庚寅幸魂殿.

#高麗史43卷-世家43-恭愍王6-20-04-1371
己亥幸演福寺設談禪會.

#高麗史43卷-世家43-恭愍王6-20-05-1371
二月己未幸魂殿飯僧.

#高麗史43卷-世家43-恭愍王6-20-06-1371
甲子以韓?爲慶尙道都巡問使; 楊伯顔爲全羅道都巡問使.

#高麗史43卷-世家43-恭愍王6-20-07-1371
己巳王以公主忌日幸王輪寺飯僧千餘.

#高麗史43卷-世家43-恭愍王6-20-08-1371
甲戌女眞千戶李豆蘭帖木兒遣百戶甫介以一百戶來投.

#高麗史43卷-世家43-恭愍王6-20-09-1371
三月丁亥幸雲岩寺飯僧祭正陵.

#高麗史43卷-世家43-恭愍王6-20-10-1371
倭入海州火官?虜牧使妻及女以歸.

#高麗史43卷-世家43-恭愍王6-20-11-1371
庚子王出報平廳視事謂諫官曰: “初以一月再聽政. 若有故則一月不視事必矣. 自今大事不待報平奏之. 且憲府職掌彈*?{糾}有訴誤斷者宜令憲府聽理.”

#高麗史43卷-世家43-恭愍王6-20-12-1371
辛丑王謁大妃問疾. 王久闕定省至是大妃有疾乃往省之.

#高麗史43卷-世家43-恭愍王6-20-13-1371
戊申王以忠肅王忌日如寶國寺.

#高麗史43卷-世家43-恭愍王6-20-14-1371
閏月丙辰諫官請禁奢靡之俗. 從之.

#高麗史43卷-世家43-恭愍王6-20-15-1371
己未幸演福寺又幸影殿.

#高麗史43卷-世家43-恭愍王6-20-16-1371
北元遼陽省平章劉益王右丞等欲歸附
大明慮遷居民以遼陽本我地若我國請命可免遷徙遣使來告.

#高麗史43卷-世家43-恭愍王6-20-17-1371
庚午幸長湍謁靖陵命大將軍李和率工人乘舟中流奏伎樂. 王觀之樂焉上將軍金興慶侍側曰: “請上親自御舟.” 王曰: “吾雖樂此不爲是也.”

#高麗史43卷-世家43-恭愍王6-20-18-1371
壬申王乘舟張女樂遊觀石壁.

#高麗史43卷-世家43-恭愍王6-20-19-1371
癸酉謁憲陵駐駕龍遁野觀射以李沃金用貂善射各賜鞍馬.

#高麗史43卷-世家43-恭愍王6-20-20-1371
甲戌謁景陵.

#高麗史43卷-世家43-恭愍王6-20-21-1371
夏四月癸未朔雨雹. 王曰: “天之動威責在法司斷獄不公.” 乃命放囚.

#高麗史43卷-世家43-恭愍王6-20-22-1371
戊戌中書省咨告: “前元遼陽行省平章劉益以金復盖海等地歸順,
帝以爲本衛指揮.”

#高麗史43卷-世家43-恭愍王6-20-23-1371
幸演福寺設文殊會.

#高麗史43卷-世家43-恭愍王6-20-24-1371
庚戌太白晝見.

#高麗史43卷-世家43-恭愍王6-20-25-1371
幸影殿觀上梁仍幸慈恩寺.

#高麗史43卷-世家43-恭愍王6-20-26-1371
五月癸丑劉平章王右丞和尙院使遣人來賀誕辰.

#高麗史43卷-世家43-恭愍王6-20-27-1371
丁巳以誕日幸魂殿飯僧八百. 有忽只一人善弄杖王喜賜內乘馬.

#高麗史43卷-世家43-恭愍王6-20-28-1371
壬戌幸靈通寺.

#高麗史43卷-世家43-恭愍王6-20-29-1371
壬申王以久雨妨影殿役祈晴于順天寺.

#高麗史43卷-世家43-恭愍王6-20-30-1371
癸酉命監春秋館事李仁復知春秋?事李穡等增修本朝金鏡錄.

#高麗史43卷-世家43-恭愍王6-20-31-1371
甲戌前長沙監務李存吾卒.

#高麗史43卷-世家43-恭愍王6-20-32-1371
乙亥吳王遣使來聘.

#高麗史43卷-世家43-恭愍王6-20-33-1371
六月癸巳以姜仲祥判開城府事; 鄭思道知密直司事; 洪仲元爲摠部尙書.

#高麗史43卷-世家43-恭愍王6-20-34-1371
壬寅貶左司諫閔壽生右司諫奇叔倫右正言李詹司憲雜端金孝先補外.

#高麗史43卷-世家43-恭愍王6-20-35-1371
丁未賜金潛等及第.

#高麗史43卷-世家43-恭愍王6-20-36-1371
秋七月癸丑倭寇禮成江焚兵船四十餘?. 杖流兵馬使金立堅于安山以我
太祖爲西江都指揮使楊伯淵爲東江都指揮使.

#高麗史43卷-世家43-恭愍王6-20-37-1371
高家奴王右丞遣使來聘.

#高麗史43卷-世家43-恭愍王6-20-38-1371
丙辰選部議郞李?上匿名書告辛旽謀逆鞫其黨奇顯崔思遠鄭龜漢陳允儉奇仲脩等誅之.

#高麗史43卷-世家43-恭愍王6-20-39-1371
己未流辛旽于水原.

#高麗史43卷-世家43-恭愍王6-20-40-1371
庚申. 召前侍中慶千興前贊成事安祐祥前評理李珣上將軍尹承順于貶所.

#高麗史43卷-世家43-恭愍王6-20-41-1371
辛酉辛旽伏誅誅其黨大護軍李伯脩流成汝完趙思謙柳濬.

#高麗史43卷-世家43-恭愍王6-20-42-1371
丙寅以尹桓爲門下侍中; 韓方信爲贊成事; 李穡爲政堂文學; 我
太祖知門下府事.

#高麗史43卷-世家43-恭愍王6-20-43-1371
丁卯王以前侍中柳濯黨於旽將殺之太后使宦者沙顔不花請宥之. 王怒囚沙顔不花遂殺濯又誅旽黨白絢孫演金斗達金元萬杖流宋蘭石蘭孫湊金安金仲源朴千祐.

#高麗史43卷-世家43-恭愍王6-20-44-1371
戊辰召牟尼奴納太后殿.

#高麗史43卷-世家43-恭愍王6-20-45-1371
己巳流大司憲孫湧以田祿生代之.

#高麗史43卷-世家43-恭愍王6-20-46-1371
乙亥遣判開城府事姜仲祥如京師賀聖節知密直司事鄭思道賀正摠部尙書洪仲元賀千秋節.

#高麗史43卷-世家43-恭愍王6-20-47-1371
丙子誅辛旽黨李春富金蘭李云牧編配其子. 又斬旽子二歲兒及奇顯子仲平杖流金縝及大護軍金鼎.

#高麗史43卷-世家43-恭愍王6-20-48-1371
丁丑敎曰: “太祖創業垂統列聖相承傳次在予. 夙夜兢?敬天勤民. 適時多艱責成輔弼不圖辛旽擅行威福??非分春富金蘭爲其腹心及高仁器妄發大言陽爲首告陰實蔽覆致令仁器逃刑三年. 奇顯崔思遠事覺伏誅春富金蘭猶黨於旽不卽加誅. 尙賴天地祖宗之靈斷自予衷流竄辛旽廷臣憲司交章請誅卽置極刑春富金蘭情見事白亦伏其辜. 鄭龜漢陳允儉韓乙松奇仲修柳濯李云牧李伯修白絢孫演金元萬林仁茂妖僧哲觀天正?正典刑外連累人等悉從輕決. 屬玆靖亂之初宜示推恩之典自洪武四年七月二十七日昧爽以前除謀叛大逆殺祖父母父母妻妾殺夫奴婢殺主謀故殺人蠱毒?魅但犯强盜外其餘罪犯咸宥除之.”

#高麗史43卷-世家43-恭愍王6-20-49-1371
己卯羅州牧使李進修上*?曰: “內宰樞不可不去也宰臣樞密會于都堂燮理陰陽題品人物如有議事皆詣紫門?命而發安有非時入見出專威福使同列莫知其由? 朝野皆聚其門僭逾之心於是乎起矣. 國制知申事一人承宣四人位皆不過三品. 更日入直執禮報平出納王命雖片言不敢自發是謂龍喉又謂內相. 傳曰: “‘遵先王之法而過者未之有也.’ 君臣相安之要在除內宰樞一擧.” 王嘉之除判典校寺事.

#高麗史43卷-世家43-恭愍王6-20-50-1371
八月丁亥以僧惠勤爲王師.

#高麗史43卷-世家43-恭愍王6-20-51-1371
辛卯誅旽黨辛純辛貴林熙載奇叔倫奇仲齊崔津流洪永通金?許完吳仲華成俊德吳一?及李春富弟光富原富.

#高麗史43卷-世家43-恭愍王6-20-52-1371
癸卯倭寇鳳州.

#高麗史43卷-世家43-恭愍王6-20-53-1371
乙巳以黃裳安遇慶崔瑩爲門下贊成事; 李珣爲三司左使; 以武臣侍中尹桓監春秋館事.

#高麗史43卷-世家43-恭愍王6-20-54-1371
九月辛亥遣西京都萬戶安遇慶安州上萬戶李珣往伐五老山城.

#高麗史43卷-世家43-恭愍王6-20-55-1371
癸丑東平王遣使來.

#高麗史43卷-世家43-恭愍王6-20-56-1371
乙亥以廉悌臣爲西北面都統使.

#高麗史43卷-世家43-恭愍王6-20-57-1371
冬十月丙戌判事黃用成來報: “我軍克五老山城虜元樞密院副使哈刺不花.” 王賜用成鞍馬.

#高麗史43卷-世家43-恭愍王6-20-58-1371
庚寅全羅道都巡問使捕倭船一?.

#高麗史43卷-世家43-恭愍王6-20-59-1371
乙未親享*大廟受群臣賀還次崇仁門內成均學官率生員十二徒生徒獻歌謠曰: “臣等伏覩主上殿下芟夷宿慝刑政修擧爰擇吉日親行告廟之禮典章文物一遵古初臣於此時幸蒙聖恩獲在學官領幼學生員等俯伏道左以獻頌.” 頌曰: “皇祖肇祀垂五百年我后受之匪懈益虔. 祗肅廟社敬供于天. 昇平旣極禍生奸權. 上曰: ‘嗚呼! 大統予傳予懼宗社旣墜以顚夙夜兢?若涉春?賴祖宗靈大?克淸神怡人?朝野以寧. 曰爾廷臣戒爾齋明. 予入室?以祀以享.’ 昧爽濯?有嚴法服登于廟廷. 洞洞屬屬顧瞻堂宇聖容有?. 承是俎豆苾芬黍稷. 琴瑟??樂旣具作奠幣獻?拜俯降陟. 執事有恪左右奔走. 禮儀卒度無有悔懼工祝致告錫我純?. 純?伊何黃?眉壽子孫千億. 克昌厥後禮旣成矣受群臣賀有覺其庭冠冕巍?. 闔廟旋車日尙未?旗常旌纛????老幼士女?躍歡呼. 推恩慶賞巫歌史書. 臣拜稽首. 君王至仁奉養母后睦于族親. 臣拜稽首. 君王聖神惟君子用無邇?人萬有千歲父母斯民.” 敎坊亦獻歌謠.

#高麗史43卷-世家43-恭愍王6-20-60-1371
家州哈刺匠同知來見.

#高麗史43卷-世家43-恭愍王6-20-61-1371
戊申宴群臣于太妃殿至初夜有矢墜于庭上下驚駭宮城戒嚴.

#高麗史43卷-世家43-恭愍王6-20-62-1371
十一月庚戌朔太后使宦者金壽萬齎酒饌饋王. 王飮不止壽萬曰: “老奴常祝聖體安寧請隨量節飮.” 時王使酒屢杖左右故宦寺欲王沈醉不省爭相進酒. 王醉甚思公主而泣.

#高麗史43卷-世家43-恭愍王6-20-63-1371
壬戌設八關小會幸康安殿.

#高麗史43卷-世家43-恭愍王6-20-64-1371
丙寅司憲府上*?請開經筵繕兵訓卒省赦.

#高麗史43卷-世家43-恭愍王6-20-65-1371
戊辰復置鷹坊. 王曰: “予之畜鷹非爲獵也愛其猛俊耳.”

#高麗史43卷-世家43-恭愍王6-20-66-1371
甲戌謁顯慶善高德五陵.

#高麗史43卷-世家43-恭愍王6-20-67-1371
乙亥祭正陵.

#高麗史43卷-世家43-恭愍王6-20-68-1371
咨中書省曰: “於本年八月遣同知密直司事鄭思道駕海赴京賀明年正到喬桐島船著淺穿漏不得前去又於本年九月更遣密直副使韓邦彦賀正開船忽被暴風?沒. 小邦去京師隔海甚遠天寒?合難以發船恐違進賀之期. 金復等州涉海稍近驛路可通經由遼東庶望及期. 今遣韓邦彦前往遼東都司赴京進賀. 請聞奏施行.

#高麗史43卷-世家43-恭愍王6-20-69-1371
丁丑納曲城伯廉悌臣女爲愼妃.

#高麗史43卷-世家43-恭愍王6-20-70-1371
十二月辛巳吏部上言曰: “漢文皇之却駿馬唐太宗之袖?子至今稱頌不已. 我朝舊置鷹坊騷擾中外民甚苦之. 是以先王深軫其弊乃命罷去其慮遠矣. 今邊境多虞軍旅方殷不此之圖復設鷹坊. 上行下效捷於影響. 臣等恐群下化之耽于遊?怠棄職事踐蹂禾稼病我生民. 是前日之弊復生於今日也請罷之.” 從之.

#高麗史43卷-世家43-恭愍王6-20-71-1371
乙未王視事百官各以其職入啓. 諫官請嚴武備以禦倭寇重賞罰以勵士志.

#高麗史43卷-世家43-恭愍王6-20-72-1371
己亥敎曰: “予以?躬纂承洪業托於臣民之上任大守重夙夜不敢遑寧期至乂安于今二十有一年頃者逆臣謀亂禍在不測. 幸賴天地祖宗之靈隨卽平定宗社載安. 已嘗謹具禮幣?告上下修葺太室躬服袞冕蒸嘗以禮. 加謚世祖*大祖{太祖}而下先王先后雖儀物之不及尙誠?之可格. 載惟聖善母儀一國德與年高尊稱尙闕. 宜擇吉辰親行冊禮. 又慮政事有所未擧民生有所未安博採群言布告中外義夫節婦孝子順孫風俗所係?行旌表. 郊社宗廟祭祀爲大仰都評議使摠理其事*大常寺管領太廟署諸陵署都祭庫太樂署檢察如儀務極?潔保擧?丘籍田社稷壇直選*?{揀}諸陵殿直充其祝史齋郞及將歌舞人樂工等習學成才. 司農寺率其籍田典廐以備?盛酒醴犧牲毋致失誤其有不如法者司憲府嚴行*?{糾}理. 國內名山大川載在祀典?加德號致祭涓潔. 太廟九室配享功臣遺風餘烈永世難忘. 仰拘該官司?加追贈.”

#高麗史43卷-世家43-恭愍王6-20-73-1371
辛丑宦者李剛達私詣都堂恃寵倨傲. 宰相怒詣闕以聞王下剛達獄翌日釋之.

#高麗史43卷-世家43-恭愍王6-20-74-1371
癸卯賜親享執事官爵一級.

#高麗史43卷-世家43-恭愍王6-20-75-1371
丁未海陽萬戶弓大及鎭邊元帥達麻大遣使賀正.

#高麗史43卷-世家43-恭愍王6-21-01-1372
○(壬子)二十一年春正月癸丑飯僧于宮中.

#高麗史43卷-世家43-恭愍王6-21-02-1372
乙卯王親祭魂殿.

#高麗史43卷-世家43-恭愍王6-21-03-1372
戊午命宰樞宴哈刺匠同知賜爵大將軍.

#高麗史43卷-世家43-恭愍王6-21-04-1372
乙丑王率群臣詣太后殿上尊號曰崇敬王太后改文睿府爲崇敬赦二罪以下.

#高麗史43卷-世家43-恭愍王6-21-05-1372
甲戌於山不花納哈出高家奴古提豆王曹丞等來侵泥城江界等處.

#高麗史43卷-世家43-恭愍王6-21-06-1372
丙子以池奫爲西北面元帥.

#高麗史43卷-世家43-恭愍王6-21-07-1372
二月庚辰諫官以全羅道漕運常被倭掠請令陸轉.

#高麗史43卷-世家43-恭愍王6-21-08-1372
壬午倭寇白州金谷驛.

#高麗史43卷-世家43-恭愍王6-21-09-1372
丙戌流司憲*?{糾}正林台達金孟許溫軍器注簿任獻. 初*?{糾}正等欺臺長柳源安景金存誠崔斯正書于*?{糾}正房壁云: “存誠無誠斯正不正柳源似猿安景眞犬.” 大司憲權鎬知司憲府事崔乙義等啓王下房主林台達有司許溫于巡衛府拷問書壁者. 溫不忍榜掠服曰: “前*?{糾}正任獻.” 皆流之.

#高麗史43卷-世家43-恭愍王6-21-10-1372
乙未王以公主忌日幸王輪寺聽法賜僧布三百餘匹.

#高麗史43卷-世家43-恭愍王6-21-11-1372
己亥以公主生辰命設宴于魂殿.

#高麗史43卷-世家43-恭愍王6-21-12-1372
庚子哈刺匠同知還家州州人殺護送官及?從人通事.

#高麗史43卷-世家43-恭愍王6-21-13-1372
辛丑胡拔都張海馬等來侵泥城江界等處. 泥城萬戶斬首三級以獻.

#高麗史43卷-世家43-恭愍王6-21-14-1372
癸卯幸魂殿以觀音殿制度卑隘命改創.

#高麗史43卷-世家43-恭愍王6-21-15-1372
甲辰遣判事趙仁璧討家州屠之.

#高麗史43卷-世家43-恭愍王6-21-16-1372
三月庚戌移咨定遼衛曰: “前元奇后兄弟憑恃勢力爲害百端. 其兄奇轍因謀不軌事覺伏誅. 奇氏挾?侵陵本國靡所不爲. 奇轍子平章賽因帖木兒稔惡不已結構遼陽路及東寧府官屢爲邊患. 以此再調兵馬攻破兩處城池其賽因帖木兒挺身逃走不獲而還. 爲因倭賊近境作耗其勢益橫未能再行追捕. 至洪武五年正月有東寧府餘黨胡拔都等潛入波兒口子殺守禦官金天奇等虜掠人口以去至二月又突入山羊會口子守禦官張元呂等擊逐之. 又於本月有僉院曹家兒萬戶高鐵頭等引軍潛入陰童口子守禦官金光富等又擊逐之過江陷沒幾盡. 竊詳東寧遼陽未曾歸附朝廷卽是梗化之人?與我構隙理宜防備. 已令把守要害待變?捕. 如獲奇賽因帖木兒起遣前來.”

#高麗史43卷-世家43-恭愍王6-21-17-1372
甲寅遣知密直司事洪師範如京師賀平蜀. 表曰: “皇建極而撫九有奄宅中邦師以律而出萬全畢?群醜捷音遠播喜氣交騰.
皇帝陛下以堯舜神聖之資當殷周征伐之擧. 起江淮跨楚越所向無前平齊魯掃燕雲攸?相慶大勳斯集. 汚俗維新男有室女有家悉皆按堵. 書同文車同軌孰敢不庭? 惟彼蜀方盜稱名字負險拒命. 夫豈知螂臂圖輪? 聲罪加誅不?若鴻毛燎火劒閣坦道??安流. 玆由天運之方來實出聖謀之獨斷. 混一之速前古所稀. 臣幸獲逢辰想聞奏凱. ?封守職敢忘再造之私? 虎拜楊休恭上萬年之祝.” 又請遣子弟入學表曰: “秉?好德. 無古今智愚之殊用夏變夷在詩書禮樂之習. 苟因陋而就寡奚修業以及時? 故我東人肇從炎漢遣子弟鼓?而入學歷唐宋聯書而可稽. 豈徒有尊崇中國之心? 亦足爲賁飾*大平之具.
皇帝陛下神武定天下文德來遠人. 頒聖經與史書學規斯著賜法服兼雅樂祀事一新. 第因習俗之??深慮儒風之墜?. 辭藻浮華之末罕見其工聖賢義理之宗孰知其正? 如欲期於變魯必先務於觀周. 伏望憐臣嚮化之誠諒臣成人之美特垂明詔渙發兪音. ?容互鄕之童得齒虞庠之胄臣謹當奉揚聲敎永綏箕子之封?竭忠誠益貢華人之祝.” 又咨中書省曰: “近因兵後雅樂散失見蒙朝廷給降樂器用於宗廟外. 社稷耕籍文廟鍾磬?闕. 今將錢物前去收買.”

#高麗史43卷-世家43-恭愍王6-21-18-1372
遣禮部尙書吳季南獻馬以秘書監劉景元爲宥旨別監兼*?{揀}選御馬使偕季南往耽羅.

#高麗史43卷-世家43-恭愍王6-21-19-1372
癸亥倭寇順天長興耽津道康郡.

#高麗史43卷-世家43-恭愍王6-21-20-1372
庚午王手寫星山君李褒眞賜其子守侍中仁任.

#高麗史43卷-世家43-恭愍王6-21-21-1372
辛未王以忠肅王忌日如廣濟寺遂幸王輪寺巡視影殿工役.

#高麗史43卷-世家43-恭愍王6-21-22-1372
夏四月己卯耽羅殺劉景元及牧使兼萬戶李用藏以叛吳季南不克入乃還.

#高麗史43卷-世家43-恭愍王6-21-23-1372
甲申納哈出遣使來獻土物.

#高麗史43卷-世家43-恭愍王6-21-24-1372
辛卯以旱禱雨.

#高麗史43卷-世家43-恭愍王6-21-25-1372
庚寅前評理安遇慶卒.

#高麗史43卷-世家43-恭愍王6-21-26-1372
壬辰以禹仁烈爲濟州體覆使.

#高麗史43卷-世家43-恭愍王6-21-27-1372
倭掠鎭溟倉.

#高麗史43卷-世家43-恭愍王6-21-28-1372
壬寅遣民部尙書張子溫如京師請討耽羅表曰: “海邦雖陋唯知事上之心島夷不恭敢阻朝天之路. 玆?愚懇仰瀆聰聞. 伏念臣昧於爲國之方嘗有徑情之請謂致耽羅之安業莫如??之移居. 尋奉詔書示以烹鮮之訓欽遵條約遂其按堵之生. 第貢獻之稽期非陳告之本意. 於本年三月差陪臣禮部尙書吳季南前往耽羅粧載馬匹赴京進獻以倭賊在海差弓兵四百二十五人防送. 不期??牧子等將先差去秘書監劉景元及濟州牧使李用藏判官文瑞鳳權萬戶安邦彦等盡殺之及季南至又將弓兵先上岸者三百餘名亦皆殺之. 以此季南不能前進廻還. 如斯變故義當往訊其由未及奏陳禮無擅興之理. 祇增愧?庸切?呼. 伏望遠垂日月之明一視輿圖之廣明臣效忠之實愍臣抱屈之情俯頒德音爲之區處則臣之感戴粉骨何忘.”

#高麗史43卷-世家43-恭愍王6-21-29-1372
甲辰命李茂芳禱雨于康安殿.

#高麗史43卷-世家43-恭愍王6-21-30-1372
丙午以濟州叛遣禮部尙書吳季南獻本國馬六匹于京師.

#高麗史43卷-世家43-恭愍王6-21-31-1372
五月戊申鎭邊元帥達麻大女眞萬戶弓大遣使賀誕辰.

#高麗史43卷-世家43-恭愍王6-21-32-1372
壬子金興慶請赦王曰: “太后誕日可赦予之誕日不可赦.” 唯赦金用輝.

#高麗史43卷-世家43-恭愍王6-21-33-1372
癸丑以旱放辛旽黨人妻妾沒爲官婢者惟旽妻妾不赦.

#高麗史43卷-世家43-恭愍王6-21-34-1372
辛酉影殿正門成王以不壯麗命撤之.

#高麗史43卷-世家43-恭愍王6-21-35-1372
癸亥,
帝遣宦者前元院使延達麻失里及孫內侍來錫王綵*?{段}紗羅四十八匹. 王出迎于迎賓館. 中書省移咨曰: “欽奉聖旨那海東高麗國王那裏自前年爲做立石碑祭祀山川飛報各處捷音及送法服. 使者重疊王好生被暑熱來. 爲那般我想着限山隔海天造地設生成的國土. 那王每有仁政管撫的好時天地也喜我這裏勤勤的使臣往來呵似乎動勞王身體一般. 爲那般上頭我一年光景不曾敎人去于今. 恁每中書省省收拾紗羅*?{段}子四十八匹差元朝舊日老院使送去. 選海船一隻用全身掛甲的軍人在上面防海就將那陳皇帝老少夏皇帝老少去王京! 不做軍不做民閑住他自過活! 王肯敎那裏住呵留下不肯時節載回來! 恁省家文書上好生說得子細了.”

#高麗史43卷-世家43-恭愍王6-21-36-1372
右丞相汪廣洋又致書曰: “?因元政不綱群雄?起各擁兵衆分據土疆. 我聖上乘時啓運奮興淮右肇基江左命將四征削平群雄. 陳友諒竊據湖湘妄稱大漢明貞據有川蜀僭號大夏. 是以,
聖上統御六師親臨湖廣. 其陳氏勢窮力屈率衆就降. 去年春命中山侯穎川侯等摠率師旅水陸?進直?川蜀. 明氏力不能*?{支}*?{銜}璧請命. 皆已欽蒙聖恩特加赦宥保全其生然揆之以理不可使久處京師今令各將家屬往王國閑居如可則留之其不可則仍發廻還! 尙冀裁度.”

#高麗史43卷-世家43-恭愍王6-21-37-1372
乙丑陳理明昇等男婦共二十七人入京. 理昇詣闕. 王出御報平廳. 理昇拜于階上王坐受之. 禮訖坐於使臣之下. 昇年十八理年二十二.

#高麗史43卷-世家43-恭愍王6-21-38-1372
癸酉孫內侍自縊于佛恩寺松樹.

#高麗史43卷-世家43-恭愍王6-21-39-1372
甲戌大雨王慮影殿漏濕親往觀之.

#高麗史43卷-世家43-恭愍王6-21-40-1372
政堂文學韓仲禮買蘭秀山賊船,
帝聞之曰: “宰相不當買賊船宜速推還.” 船已壞六月丁丑下仲禮于巡軍獄督令修之.

#高麗史43卷-世家43-恭愍王6-21-41-1372
戊寅大雨. 王爲影殿之役祈晴.

#高麗史43卷-世家43-恭愍王6-21-42-1372
辛巳賜陳理明昇苧布九匹.

#高麗史43卷-世家43-恭愍王6-21-43-1372
倭寇江陵府及盈德德原二縣.

#高麗史43卷-世家43-恭愍王6-21-44-1372
命起壽陵于正陵之側百官以秩出役夫輸石.

#高麗史43卷-世家43-恭愍王6-21-45-1372
乙酉改官制.

#高麗史43卷-世家43-恭愍王6-21-46-1372
倭寇安邊咸州. 以安邊府使張伯顔不能備禦杖八十七.

#高麗史43卷-世家43-恭愍王6-21-47-1372
戊戌濟州人殺叛賊以降. 李用藏之死判官文瑞鳳逃以免至是共推瑞鳳爲權知牧使遣人請命獻馬. 以李夏生爲安撫使.

#高麗史43卷-世家43-恭愍王6-21-48-1372
己亥以我
太祖爲和寧府尹仍爲元帥以禦倭賊.

#高麗史43卷-世家43-恭愍王6-21-49-1372
辛丑倭寇東界安邊等處虜婦女掠倉米萬餘石. 免存撫使李子松官放歸田里.

#高麗史43卷-世家43-恭愍王6-21-50-1372
壬寅倭又寇咸州北靑州. 萬戶趙仁璧伏兵大破之斬首七十餘級拜奉翊大夫.

#高麗史43卷-世家43-恭愍王6-21-51-1372
癸卯倭寇洪州.

#高麗史43卷-世家43-恭愍王6-21-52-1372
秋七月戊申影殿鍾樓成王以爲尙未高大卽命改營.

#高麗史43卷-世家43-恭愍王6-21-53-1372
己未倭寇楊廣道.

#高麗史43卷-世家43-恭愍王6-21-54-1372
癸亥以*大后誕辰放囚.

#高麗史43卷-世家43-恭愍王6-21-55-1372
辛未遣同知密直司事金?如京師進方物同知密直司事成元揆賀聖節版圖判書林完賀千秋.

#高麗史43卷-世家43-恭愍王6-21-56-1372
八月甲辰王微行幸影殿.

#高麗史43卷-世家43-恭愍王6-21-57-1372
甲午影殿鷲頭成其飾黃金六百五十兩白銀八百兩.

#高麗史43卷-世家43-恭愍王6-21-58-1372
壬寅遣贊成事姜仁裕如京師謝賜綵匹表曰: “使華忽至天?特加揆分踰涯措躬無地臣智不足以圖治才不足以文身自愧荒?粗保箕?之業何圖?末上煩??之聰. 爰從歸附以還?荷寵靈之被禮服樂器示華制於方來經籍史書發良心於久昧. 加匪頒之殊渥旣滋至而弗堪又此拜嘉彌用增?.
皇帝陛下師禹致美法文卽康. 命服則在?之是遵御將則解衣之尤急. 遂令幅員之廣咸入經綸之中. 如臣之微受賜亦厚敢不推好賢之美意弊又改爲竭祝壽之卑誠服之無??”

#高麗史43卷-世家43-恭愍王6-21-59-1372
九月戊申王使僧唱無常歌聽至夜分.

#高麗史43卷-世家43-恭愍王6-21-60-1372
辛亥尹桓罷以慶復興爲左侍中.

#高麗史43卷-世家43-恭愍王6-21-61-1372
甲寅王微行幸影殿觀鷲頭.

#高麗史43卷-世家43-恭愍王6-21-62-1372
庚申楊廣道巡問使趙天輔與倭戰于龍城敗死王命追贈.

#高麗史43卷-世家43-恭愍王6-21-63-1372
壬戌張子溫吳季南還.
帝賜王藥材親諭子溫等曰: “前年恁國家爲耽羅牧子的事進將表文來呵. 我尋思這耽羅的牧子係元朝達達人本是牧養爲業別不會做莊家有又兼積年生長耽羅樂土過活的人有. 更這?每從前殺了恁國家差去的尹宰相?道把這?每遷將別處住去呵?那?不知國王的好意思疑惑着別生事端所以不准來. 今番這?每又?的如此作亂有. 我如今國王根底與將書去有恁到那裏國王根底備細說者! 休小*??{?}他多多的起將軍馬盡行?捕者! 我聽得恁那地面裏倭賊縱橫劫掠濱海人民避?逃竄不能鎭?. 致使本賊過海前來作耗的上頭我這裏戒飭沿海守禦官見獲到前賊船一十三隻. 有若耽羅牧子每與此等賊徒相合一處呵?捕的較難有. 又聽得女直每在恁地面東北他每自古豪傑不是分守的人有. 恁去國王根底說着用心堤坊者! 又聽得恁國家疑惑大?道自古天下有中國有外國. 高麗是海外之國自來與中國相通不失事大之禮守分的好有. ?今朝聘之禮不曾有闕有甚?疑*感{惑}處. 昔日好?的君王如隋煬帝者欲廣土地枉興兵革敎後世笑壞他. 我心裏最嫌有. 我這說的話恁去國王根底明白說到.” 又手詔曰: “七月二十五日張子溫至. 表言耽羅牧子無狀官吏軍兵沒於非命深可恨怒春秋之法亂臣賊子人人得而誅. 今牧子如此所當誅討. 然國無大小蜂?有毒縱彼可盡滅在此亦必有所傷. 蓋往者之失因小事而?大禍惜哉! 豈非烹鮮之急? 情忌至甚而致然歟? 事旣如是王不可因循被侮其速發兵以討! 然事機緩急王其審圖之!”

#高麗史43卷-世家43-恭愍王6-21-64-1372
冬十月甲戌朔?子弟衛選年小?美者屬焉以代言金興慶摠之. 於是洪倫韓安權瑨洪寬盧瑄等俱以寵幸常侍臥內. 王性不喜色又不能御故公主生時御幸甚稀. 及薨雖納諸妃置諸別宮不能近日夜悲思公主遂成心疾. 常自粉黛爲婦人狀先納內婢少者房中取?掩其面召興慶及倫輩亂之王從旁室穴隙視之. 及心歆動卽引倫輩入臥內使行於己如男女. 更數十人乃已. 由是日晏乃起其或稱意賞賜無?王慮無嗣因使倫安等强辱諸妃冀其生男以爲己子. 定惠愼三妃死拒不從. 後幸益妃宮使興慶倫安等通妃拒之王拔劒欲擊妃懼從之. 自是矯旨數往來.

#高麗史43卷-世家43-恭愍王6-21-65-1372
乙亥王謁昌陵.

#高麗史43卷-世家43-恭愍王6-21-66-1372
丁丑王祭正陵祭畢巡視塋域徘徊悲思御丁字閣對公主眞設宴奏胡樂獻酬如生平.

#高麗史43卷-世家43-恭愍王6-21-67-1372
己卯謁陽陵. 於道上奏雜戱還宮.

#高麗史43卷-世家43-恭愍王6-21-68-1372
以宦者金師幸能督工役賜鞍馬.

#高麗史43卷-世家43-恭愍王6-21-69-1372
辛巳倭船二十七?入陽川留三日. 諸將領兵出戰我軍皆成衆愛馬未習水戰故大敗. 賊奪元帥旗鼓至江華遺邑人而去. 王以各司成衆愛馬及五部坊里人分隸五軍. 庚寅親率五軍出次昇天府辛卯次白馬山壬辰次芒浦峯判事洪師祖不被甲王怒命歐之開城?軍金臣儉不脩橋梁又杖之. 癸巳次安國寺峯甲午次引月串放火箭乙未登經浦峯觀舟遂次龍泉寺峯以宿衛不嚴杖諸提調官. 謂贊成事安師琦曰: “予之此行非好慢遊欲觀行師如何耳. 庚子辛丑之紅賊非不可禦庚寅以來之倭賊非不可敵而民被虜掠國至播越者. 以用兵無律號令不嚴耳. 今予親臨尙有不用命者?諸將代行者乎? 卿其體予至意曉諭衆人自今軍令毋或不謹.” 丙申次甑山峯終夜設火山儺戱以觀丁酉於道上設儺戱還宮.

#高麗史43卷-世家43-恭愍王6-21-70-1372
十一月己酉王親祭魂殿.

#高麗史43卷-世家43-恭愍王6-21-71-1372
甲寅幸王輪寺.

#高麗史43卷-世家43-恭愍王6-21-72-1372
丁巳設八關會幸法王寺.

#高麗史43卷-世家43-恭愍王6-21-73-1372
辛未遣判密直司事盧?如京師謝賜藥材藥方表曰: “遠頒妙藥明示秘方登受以還感銘奚極. 臣?資旣劣攝養多乖遂成步履之艱動違式禮. 濫處藩維之重恒軫虞憂寵錫鼎來兢榮交集.
皇帝陛下體天地生成之大推性情惻隱之端憐臣痼疾之難?賜臣良劑之有效. 敢不謹修職而圖報? 益?誠而祝禧.”

#高麗史43卷-世家43-恭愍王6-21-74-1372
壬申遣大護軍金甲雨獻耽羅馬五十匹.

#高麗史43卷-世家43-恭愍王6-21-75-1372
遣判書張子溫聘于遼東.

#高麗史43卷-世家43-恭愍王6-21-76-1372
甲戌親祭顯慶毅善高淑德諸陵.

#高麗史43卷-世家43-恭愍王6-21-77-1372
乙亥親祭正陵.

#高麗史43卷-世家43-恭愍王6-21-78-1372
無雪.

世家卷第四十三.


#高麗史44卷-世家44-00-00-00-0000
世家卷第四十四. 高麗史四十四.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史44卷-世家44-恭愍王7-00-00-0000
恭愍王七.

#高麗史44卷-世家44-恭愍王7-22-01-1373
○(癸丑)二十二年春正月癸卯朔太白晝見.

#高麗史44卷-世家44-恭愍王7-22-02-1373
甲辰王詣太后殿上壽.

#高麗史44卷-世家44-恭愍王7-22-03-1373
壬子幸魂殿飯僧三百.

#高麗史44卷-世家44-恭愍王7-22-04-1373
癸亥以瀕海諸郡不能撫字分遣安集別監.

#高麗史44卷-世家44-恭愍王7-22-05-1373
乙丑置仁熙殿直四人卽魂殿也.

#高麗史44卷-世家44-恭愍王7-22-06-1373
除目下頭裏速古赤及子弟衛皆超遷擇卿大夫子弟年少美壯者常侍禁中號頭裏速古赤與子弟衛皆有寵.

#高麗史44卷-世家44-恭愍王7-22-07-1373
戊辰以楊伯淵爲西北面都巡察使李成林爲西海道都巡察使.

#高麗史44卷-世家44-恭愍王7-22-08-1373
二月乙亥北元遣波都帖木兒及於山不花來詔曰: “頃因兵亂播遷于北今以廓擴帖木兒爲相幾於中興. 王亦世祖之孫也宜助力復正天下.” 初二人入境王欲遣人殺之群臣皆執不可. 於是訪以拘留? 放還? 執送京師? 三策群臣皆曰放還便.

#高麗史44卷-世家44-恭愍王7-22-09-1373
戊寅王夜見元使曰: “予眼疾見日則大劇故以夜待之.” 盖畏朝廷知也.

#高麗史44卷-世家44-恭愍王7-22-10-1373
乙酉元使還以苧布附獻.

#高麗史44卷-世家44-恭愍王7-22-11-1373
丁亥以公主忌辰幸王輪寺飯僧三百赦二罪以下.

#高麗史44卷-世家44-恭愍王7-22-12-1373
庚寅遣判書張子溫移咨定遼衛曰: “前遣鄭庇赴京獻馬稱到定遼城有守門官不許入城曰: ‘今奉聖旨山東新附百姓生受高麗使臣休這路上來.’ 以此回還. 庇承差進獻今聽在口之言別無官信明文未委虛實. 如果聖旨請錄全文回示. 子溫至定遼摠兵官使謂曰: ‘聖旨高麗使臣止敎海道朝京. 今齎來咨文畏聖旨不敢?看.’ 由是子溫未得文據而還.”

#高麗史44卷-世家44-恭愍王7-22-13-1373
辛卯明昇娶摠郞尹熙宗女. 王賜米四十石布一千匹.

#高麗史44卷-世家44-恭愍王7-22-14-1373
己亥倭寇龜山縣慶尙道都巡問使洪師禹斬首數百級獻所獲器仗.

#高麗史44卷-世家44-恭愍王7-22-15-1373
納哈出遣文哈刺不花來江界萬戶康永殺從者十餘人而掠其財. 哈刺不花以數騎逃去. 王聞之遣人招還繫永巡衛府贖杖百七.

#高麗史44卷-世家44-恭愍王7-22-16-1373
三月癸卯朔日食.

#高麗史44卷-世家44-恭愍王7-22-17-1373
復文廟朔望祭.

#高麗史44卷-世家44-恭愍王7-22-18-1373
庚戌倭寇河東郡.

#高麗史44卷-世家44-恭愍王7-22-19-1373
癸丑以文哈刺不花判典客寺事本我國人也.

#高麗史44卷-世家44-恭愍王7-22-20-1373
辛酉以穀貴禁酒.

#高麗史44卷-世家44-恭愍王7-22-21-1373
丙寅以密直副使都興爲全羅道巡問使.

#高麗史44卷-世家44-恭愍王7-22-22-1373
夏四月庚辰禱雨于廟社群望.

#高麗史44卷-世家44-恭愍王7-22-23-1373
乙酉隕霜殺草.

#高麗史44卷-世家44-恭愍王7-22-24-1373
辛卯以旱徙市.

#高麗史44卷-世家44-恭愍王7-22-25-1373
設仁王道場於康安殿七日以禳天變.

#高麗史44卷-世家44-恭愍王7-22-26-1373
甲午全羅道都巡問使都興獻倭?及所獲兵仗.

#高麗史44卷-世家44-恭愍王7-22-27-1373
丁酉檢校侍中李褒卒.

#高麗史44卷-世家44-恭愍王7-22-28-1373
戊戌以倭賊在近島命評理柳淵出鎭東江.

#高麗史44卷-世家44-恭愍王7-22-29-1373
己亥禱雨于內殿.

#高麗史44卷-世家44-恭愍王7-22-30-1373
命柳爰廷講大寶箴手寫其眞書名及字以賜.

#高麗史44卷-世家44-恭愍王7-22-31-1373
全羅慶尙道饑遣使賑之.

#高麗史44卷-世家44-恭愍王7-22-32-1373
五月丁未以誕辰飯僧于仁熙殿赦二罪以下.

#高麗史44卷-世家44-恭愍王7-22-33-1373
戊申雨.

#高麗史44卷-世家44-恭愍王7-22-34-1373
己酉設祈雨道場于康安殿.

#高麗史44卷-世家44-恭愍王7-22-35-1373
丙辰立都摠都監點坊里軍.

#高麗史44卷-世家44-恭愍王7-22-36-1373
丁卯改孝思觀爲景命殿.

#高麗史44卷-世家44-恭愍王7-22-37-1373
六月丁丑設祈雨道場于康安殿.

#高麗史44卷-世家44-恭愍王7-22-38-1373
辛卯遣前?林尹金庾如京師賀聖節密直副使鄭元庇賀正復貢馬.

#高麗史44卷-世家44-恭愍王7-22-39-1373
丙申倭舶集東西江寇陽川遂至漢陽府燒廬舍殺掠人民數百里騷然京城大震.

#高麗史44卷-世家44-恭愍王7-22-40-1373
是月作花園二層八角殿於泥峴. 周植花木以備宴遊.

#高麗史44卷-世家44-恭愍王7-22-41-1373
秋七月甲辰遣判繕工寺事周英贊如京師賀千秋節幷獻濟州牧胡肖忽禿不花所獻馬十九匹驢二匹. 英贊女曾入元爲
大明兵所擄選爲宮人有寵於
帝.

#高麗史44卷-世家44-恭愍王7-22-42-1373
乙巳賜牟尼奴名禑封爲江寧府院大君百官賀命政堂文學白文寶田祿生大司成鄭樞等傅之.

#高麗史44卷-世家44-恭愍王7-22-43-1373
江華萬戶河乙沚漢陽尹辛廉不能禦倭王遣內府副令李傑生爲體覆使杖配烽卒,

#高麗史44卷-世家44-恭愍王7-22-44-1373
壬子贊成事姜仁裕同知密直司事金?成元揆版圖判書林完及洪師範書狀官鄭夢周等回自京師仁裕等於洪武五年十二月,初七日因本國差委在浙江省地面蒙中書省差禮部主事王本道到來太倉傳奉聖旨: “敎恁衆官人幷親隨伴當都來朝廷面聽宣諭.” 初八日太倉衛應付快船二隻差鎭撫周成禮送二十日早朝奉天門下面聽宣諭: “我前者恁衆官人每去太倉時敎開春禮部官去擡茶飯緣故老院使幷兩箇內侍我見不來. 想這船風浪裏打將那里去了隨後才方到來有姓孫的內侍廢了說病死了. 自弔死了說的. 差呵我問的明白了也. 恁那國王着帶刀的人每?下門外看守行里步里關防的緊呵. 那火者說道: ‘我是本國的人?的這般關防.’ 我說呵姓朴的宰相不容說打了一頓更與了毒藥藥死. 門里不敢將出後墻上拖出去了特的把帽子高掛在樹上屍首弔在樹下. 故意?毒藥顯出等的口內生?才方交百姓來報. 又駕船的軍人每根的也交多人關防. 說與恁那國王. 一年三四起家差人來進貢許多錢糧. 我可無些少好勾當? 因此上着老院使和兩箇內侍與將些少紗羅*?{段}匹*?禮准當走一遭來. ?可廢那一箇小火者便有甚?光彩? 休道是一箇便是十箇也不打緊. 這?火者不是?那里與將來的. 又不是?避差發來的. 是元朝那里我尋將來的. 休遠慮休遠慮的深了. 我如今把恁放在船上不敎下岸來恁心裏如何. 恁每是打差使人不干恁每事. 說與恁那國王. 旣然疑惑我呵修理城郭?糧准備弓箭砲石軍馬便敢相敵?這般使人來打細濟甚事? 我聽的?那里放著一箇破破陋陋城子. ?且海東?糧多勞民力不見民有益. 倭人常川侵??便准備三五百船隻交軍人捉拿那的. 便是好勾當. 我這里比?那里隔海. 有倭人來我差人也捉拿他里爲拿不的呵? 將明州衛戴指揮太倉衛徐指揮兩箇根的殺了又差於指揮去根?捉拿. 將倭人年少的刺了口更?了?也海上也乾靜了也去年正朝使臣姓韓的四箇月到來. ?爲甚?遲來風?不好不曾來的. 我的指揮問?不會說漢兒言語把這高麗人每?了手脚?在水裏恁那宰相忙唾了兩三唾休休可?知道漢兒言語來. 都是小見識. 因此上旱路里來了他可要海路裏回去. 我不曾著去正意看我那山東一帶船隻軍馬動靜. 今年正朝使臣四箇月前到來. 不知?的的是正意來打細. 前者一隻船七日到來. 我這龍江件件事都如此姓李的火者幷達達回回諸色人都來推做買賣打細. 李火者來了兩三番. 也見達達說達達話見一般火者說高麗話見漢兒說漢兒話. 這般打細. 呵?中我如今强如恁來打細我這裏兩三處折了四五萬軍馬? 我這里是創立的天下省臺官都闕少. 恁那里與將廉幹識字人二三百名來. 說與恁國王. 我委付?省臺六部各衛裏做官人不强如恁使人來做買賣打細我? 交三年一遭來進貢. 說來恁國王. 不志誠?疑惑?疑惑的多交他休疑慮因此上恁每如今連三年依舊累來之後可三年一遭來進貢. 這二三百人送盤纏來往取信不强如恁來打細? 使小見識有一小節事. 姓周的女孩兒從元朝尋將他來問呵他說姓朱. 俺容不得他問他父呵却說姓周. 我如今留了他也想恁來. 十三歲的小孩兒會吃?恁. 可早送與了人有失子母之情. 他父一去之後?無信息有失父子之情. ?又把他爺來遠流去了恁每做的事?小見識遠慮遠慮的深了? 當年恁那國王呈將文書來不見了他的姪女兒我便使使臣到處裏尋將來與將去了. 姓金的火者回來話說的不明白今番殺了他也. 休小見識志誠者. 恁這一姓王子數百年休敎失了便好. 我難道征不征. 有我的兩箇小?利害? 恁似這般不志誠小計量他後來要征恁去呵我便是失信一般. 我如今征不征不敢說不得不如此恁來呵也由恁不來呵也罷. 我若征恁去呵明州造海船五百隻溫州五百隻泉州太倉廣東四川三?月內脩造七八千隻船明白征去也者. 我不似恁波皮王交火者龍福鋪馬上搏出來那的呵是他的駙馬爲這般上頭?出他來了. 我可不那般的休疑惑我. 我從二十四歲上紅軍內住子三年. 自家?了些?軍馬脩了一座城子. 海內打造了一萬船隻後來各處城郭都收拾了. 又大元也?的?北去了. 我如今胡人也不曾遠去我那里雇的恁那? 明日後日把達達每拿的拿了?的?了天下寧靜之後桑麻滿園四方富貴. 那其*閒論外國之罪也者中國之亂諸侯之福也. 我是一?農家與我中原作主. 恁是箕子之國新羅樂浪郡相敵擄了平百姓如今恁便都做了恁的奴婢. 在先唐太宗征恁不得他每不會征. 後高宗都滅了恁國來在後關先生那波男女不理法度只要貪*?{淫}以此上他也壞了因那上頭恁?防的是也. 我可不那般的明白征恁去洪師範是恁那里惹大一介官人又是王的親水裏?死了皆是一人所作. 昨是留下這些?人若不留下呵則道是我這里把截軍官每見他許多財物廢了他姓命恁國王想也者. 恁每使人遼東等處與吳王相擡茶飯幷布一百匹. 茶飯吃了布子不曾收回. 與將去了?起來每匹布該米三?. 通計三百?兀的也是錢糧那里. 是把茶飯正意打細? 恁將著千餘匹馬來販賣又夾帶著納哈出的伴當來看我軍營裏事恁透與他消息?了我牛家莊馬頭十萬糧更折了三千軍馬. 恁那里進來的表上說道俺每子子孫孫世世稱臣來臨了做這般勾當小見識. 又與徐摠兵擡茶飯不是眞意故意打聽北平府軍官事*跡?那般小見識? ?生使的以小事大古之禮也爲甚是不志誠? 濟州馬匹今日將來明日將來鬧了一年則將的四?馬來了. 不知?的的事. 做買賣來的人每將不*?緊布席來却不將一?馬來販賣阿的. 都是恁的小計量. 比人身上有一?小瘡不看?呵. 到大難醫治. 有恁到太倉三月內風?好呵回去. 對恁國王根前說者. 更休聽小人言語姓朴的宰相姓周的女孩兒父親親眷與將來者國王根前行的火者四五?與將來者. 恁這幾箇官人每姓甚去年姓洪的海面上壞了船隻見海上難過有許多艱難. 與恁船隻脚力敎恁官人每往登州過海三?日頭過的. 今後不要海裏來我如今靜海有如海裏來呵我不*?應. 恁如海裏來的廉幹好秀才吏員著小船上送將來我便*?應. 不要貪的來今後其餘的海裏不要通連說與恁國王.恁那頭裏的意思好生志誠來志誠的過了反疑的多了. ?這般疑慮計較到不好了. 我從前差去的人?解的我意我差人呵不肯差漢兒人都是?那里本國人. 恁每問我這里事體動靜?不敢不說. 與恁我恰三五年的國土則是一二年的火者這火者與我十二三年也恁可廢了他. 達麻失里院使?是元朝的火者我頭里來不要?敎?舊城裏閑住來聽?精細呵我敎?內裏來住了. 差恁那里去來那里肯不說我這里動靜備細. 我中國使臣使將去了打死了我再不使將人去. 恁有心來呵來無心來呵休來. 我前者使將一隻船去呵許多軍馬接待那里有那般體禮? 休道一隻船十隻船去呵?甚?? 我聽的倭賊二三百里田地入侵不理論放著破破的城子不脩理城池. 疑惑我則?我征恁呵. 明白征恁胡人?的遠去了呵五年征不得呵十年征. 恁有心來呵來無心來呵休來說與恁國王者.” 中書省咨曰: “洪武五年十月二十二日准來咨. 差陪臣密直司同知金?等進賀洪武六年正朝表文貢獻方物.又准咨差陪臣贊成事姜仁裕等進謝恩表文貢獻方物馬匹. 當月二十三日禮部官奏聞. 將引來使於奉天殿引見訖欽奉聖旨: ‘高麗國王那里已先爲使臣每去得重疊呵國王迎接生受曾被暑熱來. 以此上多時不曾敎人去. 近日因延?里麻失里送將明昇等家小去時曾敎?中書省將這意思寫與國王知道. 他却每年數次遣人將金銀器皿等物來貢獻呵這等禮物未免勞煩百姓. 況兼使臣往來經涉海洋甚是艱險. 且如近日洪師範回到海上遭風損壞船隻將他?死了. 幸而存得幾箇人知得分曉若都無了時豈不費分說. 我想古來中國諸侯於天子每年一小聘三年一大聘. 至如九州之外蕃邦遠國只每世一見其所貢獻不過納贄表誠而已. 今高麗去中國稍近文物禮樂通經史與中國相似難同其他蕃邦. 敎他依著三年一聘之禮或欲每世一見亦可. ?中書省將我的言語行文書與高麗國王說知. 今後將來的方物只土産布子不過三五對表意便了. 其餘的都休將來. 其他蕃邦遠國如占城安南西洋鎖里爪?勃泥三佛齊暹羅斛眞*臘等處新付的國土也頻頻遣人來亦勞那里百姓他來時也說與他只依古人的禮.” 又咨曰: “欽奉聖旨如今天下各衙門凡遇我生日及正朝冬至都進將表文來好生禮煩. 冬至古無賀禮今後不必進表. 歷代帝王不曾做生日. 只起自唐玄宗. 今後我生日不要進表. 東宮生日亦不要進箋. 唯正朝乃一歲之首各處所進表文類進將來.” 夢周去年四月同師範到京師受中書省咨文二道. 一爲平蜀及子弟入學事一爲雅樂鍾磬事. 八月還至海中許山遭風船敗師範溺死遂失咨文. 夢周復如京師告中書省鍾磬咨文省官以草本遺失不許只抄寫平蜀及子弟入學回咨以來. 咨曰: “差密直司同知洪師範等進賀平蜀表文禮部隨卽進奏觀其臣意專切文理條暢援引典故甚是得宜上意歡?. 又表一通爲請子弟入學欽奉聖旨高麗國王欲令子弟來國學讀書我曾聞唐太宗時高麗國亦嘗敎子弟入學這的是件盛事. 又想這子弟每遠來習學呵在這裏或住半年或住一年或住年半. ?回去交他回去雖然聽從其便但爲本國遠處海東比至京師水路經涉海洋陸路不下萬餘里. 隔離鄕土爲父母必懷其子爲人子必思其親. 此人之常情. 恁中書省回文書去交高麗國王與他臣下每好生熟議若是乃爲父母的願令子弟入學爲子的聽受父母之命來學者. 交高麗國王差人好生將來省家回的文書要說的明白.”

#高麗史44卷-世家44-恭愍王7-22-45-1373
甲寅倭陷喬桐.

#高麗史44卷-世家44-恭愍王7-22-46-1373
八月丙子以姜仲祥爲慶尙道都巡問使; 金?爲全羅道都巡問使.

#高麗史44卷-世家44-恭愍王7-22-47-1373
置義勇左右軍以門下評理柳淵密直使邊安烈分摠之.

#高麗史44卷-世家44-恭愍王7-22-48-1373
九月辛丑倭寇海州殺牧使嚴益謙. 命誅吏之不救者.

#高麗史44卷-世家44-恭愍王7-22-49-1373
丁巳以西海道萬戶許子麟不能禦倭遣體覆使三司左尹鄭丹鳳杖之丹鳳挾私縊殺之. 子麟弟訟其寃丹鳳逃.

#高麗史44卷-世家44-恭愍王7-22-50-1373
壬午以李傑生輕決河乙沚等罪殺之.

#高麗史44卷-世家44-恭愍王7-22-51-1373
癸亥以周英贊爲密直副使.

#高麗史44卷-世家44-恭愍王7-22-52-1373
幸王輪寺影殿還宴于花園.

#高麗史44卷-世家44-恭愍王7-22-53-1373
戊辰王與判事尹虎圍碁約不勝者書事以贈虎不勝書詩以進曰: “欺暗常不然. 欺明當自戮難將一人手掩得天下目.”


#高麗史44卷-世家44-恭愍王7-22-54-1373
冬十月乙亥以贊成事崔瑩爲六道都巡察使黜陟將帥守令籍軍戶造戰艦有罪者皆令直斷.

#高麗史44卷-世家44-恭愍王7-22-55-1373
親祭正陵遂置酒張樂晩宿陵下. 百官戎服扈從子弟衛皆衣紅衣?以黑馳馬前導. 丙子次西江城丁丑觀新造戰艦又試火箭火筒晩宿馬場. 戊寅次鐥岾己卯幸東江城遂次甑山庚辰如天水寺謁忠肅王眞還宮.

#高麗史44卷-世家44-恭愍王7-22-56-1373
乙酉遣密直副使周英贊如京師賀正幷進陳情謝恩表. 判繕工寺事禹仁烈獻馬二十四匹?子二匹擧子金潛宋文中曹信從行陳情表曰: “聖訓誕敷淵深莫測天威密邇震疊失常玆瀝卑悰仰干聰聽臣愚蒙不學孤陋無知幸民?物則之攸同識天命人心之所在依仁慕義旣委質以爲臣挾詐懷奸獨何心而罔上? 載惟小國僻在荒?肇自古初局於風氣文辭則僅達其所蘊言語則必譯而乃通鼓?升堂. 嘗欲遣六七人之童子明經習律何緣得二三百之儒生?謂爲窺?之資安敢應招來之命? 故幷徵之宦者與已允之生員將誥諭之是遵亦嫌疑之當避進退維谷不知所裁. 伏望收雷霆之威擴天地之量憐臣盡禮而不知所以爲禮察臣效忠而不知所以爲忠. 不責所難而從其願臣益愼蕃宣之寄仰霑聲敎之漸於萬斯年祝聖人壽.” 謝恩表曰: “詔諭丁寧懷綏周洽恩威?著感愧交騈. 竊念小邦知尊中國如孩童必得其?恃有聖人則爲之依歸如臣者以前朝?喪之餘生受昭代分封之始命其爲自幸實今昔之所希. 雖死靡他惟神明之是質然由運蹇動輒謗興. 兩內侍旣聯床而共眼何從?殺? 老院使與同舟而相惡卒致禍延武衛乃有國之常也視爲迎詔之不恭. 賓館無持兵之理也誣爲典客者有備. 其舊朝之遺燼與納氏之遊魂已如矛盾之不諧猶曰輔車之相附. 取親奉化修聘北平以至朝覲之駿奔. 皆謂?伺之狙詐緣疑飾似嫁禍圖危惟聖鑑之昭明洞群情之曲直特煩睿訓?臣自新又凡敷奏之微皆賜允兪之厚降之雅樂導以正音. 子弟入學則措置精深風波覆舟則錫與稠疊仍?賤价還自坦途,
皇帝陛下以天地生物之心爲心以堯舜執中之道爲道必欲致鳶飛魚躍之化必欲來鳳至圖出之祥. 群慝自消衆正皆植遂令陋質亦被耿光. 臣謹當佩服聖謨涵濡洪造庶無虧於臣節恒上祝於皇齡.”

#高麗史44卷-世家44-恭愍王7-22-57-1373
崔瑩以楊廣道都巡問使李成林不能禦倭杖配烽卒斬其都鎭撫池深.

#高麗史44卷-世家44-恭愍王7-22-58-1373
十一月壬寅周英贊及金潛曹信船敗于靈光慈恩島皆溺死禹仁烈宋文中等生還.

#高麗史44卷-世家44-恭愍王7-22-59-1373
丙午以密直副使成大庸爲楊廣道都巡問使; 密直金先致爲朔方道都巡問使.

#高麗史44卷-世家44-恭愍王7-22-60-1373
癸丑幸王輪寺影殿.

#高麗史44卷-世家44-恭愍王7-22-61-1373
戊午以全羅道都巡問使都興不能禦倭罷之.

#高麗史44卷-世家44-恭愍王7-22-62-1373
乙丑遣密直副使張子溫代周英贊如京師.

#高麗史44卷-世家44-恭愍王7-22-63-1373
是月移咨中書省請賜火藥曰: “倭賊作耗乍往乍來二十餘年矣. 自來本國沿海州郡關隘去處止是調兵守禦不行下海追捕. 近年以來賊勢已熾今欲下海追捕以絶民患差官打造捕倭船隻. 其船上合用器械火藥硫黃焰?等物無從可辦議合申達朝廷頒降以濟用度.”

#高麗史44卷-世家44-恭愍王7-22-64-1373
十二月戊戌平壤尹田祿生斬稱永陵?子釋器者傳首于京. 釋器事?未著徒黨未集而遽殺之人皆疑之.

#高麗史44卷-世家44-恭愍王7-22-65-1373
癸卯大赦敎曰: “釋器非止庶?又係丹陽大君家婢所出. 往者孫守卿等倚以謀變旣伏厥辜. 群臣皆謂禍本宜除予不忍卽置于刑命李安鄭寶等送至濟州水精寺安置安等回言登船之際自溺而死已嘗布告中外. 今西北面都巡問使田祿生密認釋器在其部內誘集兇徒潛謀不軌與西海道都巡問使金庾卽往捕獲傳首至京. 予初聞之疑其不眞逮問釋器外祖林信審知不死明甚. 非予失於保全乃其自取顚覆. 李安鄭寶指生爲死欺罔不忠林信縱其亡命不卽首告俱正典刑其兇徒金光秀金玉鏡崔黑驢李仁?皆不赦自餘?誤一切除之.”

#高麗史44卷-世家44-恭愍王7-22-66-1373
癸丑大護軍金甲雨還自京師,
帝手詔曰: “昔君天下居中國而治四夷相繼至今. 然有聽理而樂無窮之福者恃遐險而取非常之禍者. 載觀往事可不美善而惡非. 朕起自草萊荷天受命統一?宇乃多不穀辱彼來貢思無厚往己巳?焉. 然雖無惠於海東務以王之心爲心未知然乎. 或王以朕之心爲心亦未知然乎. 二心俱見鑒古人之得失於斯二者王其擇焉.”

#高麗史44卷-世家44-恭愍王7-22-67-1373
甲子以金義爲密直副使.

#高麗史44卷-世家44-恭愍王7-23-01-1374
○(甲寅)二十三年春正月辛未幸仁熙殿飯僧.

#高麗史44卷-世家44-恭愍王7-23-02-1374
癸酉遣安撫使于楊廣全羅道?兼捕倭萬戶.

#高麗史44卷-世家44-恭愍王7-23-03-1374
丁丑幸演福寺設談禪會.

#高麗史44卷-世家44-恭愍王7-23-04-1374
丙戌封宦者金師幸尹可刺發妻爲宅主.

#高麗史44卷-世家44-恭愍王7-23-05-1374
庚寅以金?爲慶尙道都巡問使江寧府丞王康韓尙質注簿鄭穆廉致和爲大君侍學.

#高麗史44卷-世家44-恭愍王7-23-06-1374
二月丁酉朔日食.

#高麗史44卷-世家44-恭愍王7-23-07-1374
戊戌彗見東方長丈餘.

#高麗史44卷-世家44-恭愍王7-23-08-1374
辛亥以公主忌日幸王輪寺素膳終月.

#高麗史44卷-世家44-恭愍王7-23-09-1374
壬子宥二罪以下.

#高麗史44卷-世家44-恭愍王7-23-10-1374
設公主生辰祭于仁熙殿及正陵.

#高麗史44卷-世家44-恭愍王7-23-11-1374
壬戌禁酒.

#高麗史44卷-世家44-恭愍王7-23-12-1374
甲子以李茂芳爲政堂文學.

#高麗史44卷-世家44-恭愍王7-23-13-1374
遣密直副使鄭庇判事禹仁烈如京師賀正請通陸路朝見. 又請方物仍舊上護軍周誼謝璽書訓戒請路表曰: “朝正禮重難後梯航觸事吝生唯憑卵翼敷陳危懇瀆冒聰聞. 伏念爰從受命以保釐惟務專心而貢獻故水陸之無阻而歲時之罔愆. 洪武六年六月二十日差陪臣知密直司事金庾賀聖節判典農寺事?長壽進賀千秋密直副使鄭庇進賀洪武七年正朝因有倭賊未卽發船*閒當年七月十三日陪臣贊成事姜仁裕等回自京師. 欽奉宣諭聖旨: ‘從今連三年依舊累來之後可三年一進貢. 去年姓洪者溺海汝往登州過海今後不要海路來.’ 欽此又准中書省咨欽奉聖旨: ‘今後我生日不要進表東宮生日亦不要進箋.’ 欽此除欽遵外當年七月二十五日止差鄭庇經由定遼衛進賀洪武七年正朝又差判繕工寺事周英贊進獻濟州馬匹去後鄭庇等回言定遼衛官推稱無聖旨勒令回還. 臣進退無憑倉黃自謂苟得微誠之必達雖干嚴禁而何辭? 於十月初二日以鄭庇患病升除周英贊密直副使入賀. 又差判繕工寺事禹仁烈進獻濟州馬匹. 不期於十一月初五日在海遭風船破?死了周英贊及書狀官曹信押馬官金天贊通事尹方吉姜師德擧人金潛等三十八人其進獻禮物濟州馬匹盡行?失了當. 竊念英贊躬被宣招兼修壤奠. 雖死生之有命不可前知顧思慮之乖方仰?聖訓. 向非定遼之沮?豈有今日之尤違? 伏望推柔遠之仁廓包荒之度憐臣?忠而動遭於狼跋察臣述職而尙迷於駿奔凡有奏陳許從便道臣謹當益竭虔於藩翰恒祝壽於岡陵.” 請方物仍舊表曰: “三陽交泰是爲人正萬國攸同畢貢方物. 伏念小邦爰從五季服事中原不?所輸雖因時而或異多儀之享其役志則何?. 歸附以還益虔無怠洪武六年賀正使陪臣同知密直司事金?等齎回中書省咨: ‘欽奉聖旨: @恁中書省將我的言語行文書與高麗國王說知. 今後將來的方物只土産布子不過三五對表意便了其餘的都休將來.’ 欽此竊伏惟念薄來所以恤小固天地育物之洪恩執贄所以見休亦臣子事上之至意. 玆修菲禮敢?嚴威伏望察臣忠誠恕臣愚戇俯從所願?用前規. 臣謹當歲時無闕於充庭夙夜惟勤於薦?.” 謝璽書表曰: “綸音方降寶訓惟明捧讀以還兢惶罔措. 竊念小邦自朝鮮之啓土必中夏而歸王歷世受封常恪勤於侯度畏天事大幸遭逢於聖朝. 臣學識庸虛性資愚陋顧被蕃宣之寄濫承錫賚之榮. 始之以印信曆書繼之以禮服樂器. 紗羅錦*?{段}每隨使命以疊來經籍藥材皆出下情之非望. 旣儀制許從於本俗抑?虜聽還於其家至於姪女之流離資送尤厚. 濟州之反側處置以宜賤价覆舟而免其風濤. 讒夫伺隙而銷其貝錦?今特垂於詔諭而又曲賜於懷綏.
皇帝陛下志在固存仁敦字小憫臣無幾微之見?臣知禍福之端臣敢不益感上恩? 倍?忠懇庶勉修於職貢恒奉祝於康寧.”

#高麗史44卷-世家44-恭愍王7-23-14-1374
乙丑以林堅味爲西北面都巡問使.

#高麗史44卷-世家44-恭愍王7-23-15-1374
三月癸酉前門下舍人朴啓陽蒸妻母洪氏事覺逃訊其妻母乃服. 杖之沒爲官婢.

#高麗史44卷-世家44-恭愍王7-23-16-1374
甲戌以楊伯淵爲西北面都巡問使.

#高麗史44卷-世家44-恭愍王7-23-17-1374
乙亥興安府院君李仁復卒.

#高麗史44卷-世家44-恭愍王7-23-18-1374
倭寇安州牧使朴修敬力戰却之.

#高麗史44卷-世家44-恭愍王7-23-19-1374
丙子地震.

#高麗史44卷-世家44-恭愍王7-23-20-1374
丁丑幸奉先寺.

#高麗史44卷-世家44-恭愍王7-23-21-1374
丙戌倭入安州.

#高麗史44卷-世家44-恭愍王7-23-22-1374
倭寇慶尙道破兵船四十?死者甚衆.

#高麗史44卷-世家44-恭愍王7-23-23-1374
乙未以崔瑩爲慶尙全羅楊廣道都巡問使憲司啓: “瑩嘗爲都巡察使六道騷動不可復遣.” 以金庾爲西北面造船使遣贊成事安師琦賜酒勞之.

#高麗史44卷-世家44-恭愍王7-23-24-1374
夏四月丁酉李仁任罷以廉悌臣爲門下侍中.

#高麗史44卷-世家44-恭愍王7-23-25-1374
命護軍率徒兵築墻于影殿用錐驗其堅否.

#高麗史44卷-世家44-恭愍王7-23-26-1374
丁未賜金子粹等及第.

#高麗史44卷-世家44-恭愍王7-23-27-1374
以論崔瑩罷大司憲金續命貶持平崔元濡爲延安府使以門下評理柳淵兼大司憲開城府事田祿生代瑩爲慶尙道都巡問使賜瑩盡忠奮義宣威佐命定亂功臣之號.

#高麗史44卷-世家44-恭愍王7-23-28-1374
戊申,
帝遣禮部主事林密?牧大使蔡斌來中書省咨曰: “欽奉聖旨: ‘已前征進沙漠爲因路途?遠馬匹多有損壞. 如今大軍又征進我想高麗國已先元朝曾有馬二三萬留在耽羅牧養?生?多. 中書省差人將文書去與高麗國王說得知道敎他將好馬*?{揀}選二千匹送來.’” 於是遣門下評理韓邦彦往耽羅取馬.

#高麗史44卷-世家44-恭愍王7-23-29-1374
壬子倭船三百五十?寇慶尙道合浦燒軍營兵船士卒死者五千餘人. 遣趙琳誅都巡問使金?支解以徇諸道.

#高麗史44卷-世家44-恭愍王7-23-30-1374
西海道萬戶李成副使韓方道崔思正與倭戰于木尾島敗死.

#高麗史44卷-世家44-恭愍王7-23-31-1374
癸丑太白經天乙卯亦如之.

#高麗史44卷-世家44-恭愍王7-23-32-1374
己未林密蔡斌謁文廟.

#高麗史44卷-世家44-恭愍王7-23-33-1374
甲子太白晝見.

#高麗史44卷-世家44-恭愍王7-23-34-1374
倭寇紫燕島.

#高麗史44卷-世家44-恭愍王7-23-35-1374
五月丙寅朔以前侍中李仁任爲東西江都統使出次昇天府.

#高麗史44卷-世家44-恭愍王7-23-36-1374
庚午禁擊毬石戰戱.

#高麗史44卷-世家44-恭愍王7-23-37-1374
乙酉倭寇江陵.

#高麗史44卷-世家44-恭愍王7-23-38-1374
己丑倭寇慶蔚二州.

#高麗史44卷-世家44-恭愍王7-23-39-1374
壬辰以判書崔公哲爲江陵道萬戶.

#高麗史44卷-世家44-恭愍王7-23-40-1374
癸巳倭寇三陟.

#高麗史44卷-世家44-恭愍王7-23-41-1374
六月丁酉都堂宴林密蔡斌. 妓簪斌帽花不整斌大怒. 王聞之流侍中廉悌臣于廣州. 壬寅斌怒妓?其意馳馬將還. 王令金興慶追及金郊驛慰諭以來. 時館待甚隆府庫爲之?竭至令各司輪辦宴慰斌性橫悖好歐罵人自侍中以下諸宰相悉被凌辱.

#高麗史44卷-世家44-恭愍王7-23-42-1374
影殿因暴雨有漏處王大怒下董役官贊成事韓方信評理盧?獄杖之. 時影殿役久勞費不資役夫死者相望於道宰執言官莫敢論奏.

#高麗史44卷-世家44-恭愍王7-23-43-1374
癸卯以慶復興爲門下侍中李仁任守門下侍中.

#高麗史44卷-世家44-恭愍王7-23-44-1374
甲辰倭寇襄州我軍與戰斬首百餘級.

#高麗史44卷-世家44-恭愍王7-23-45-1374
庚戌王製‘南風薰萬國好月滿千方’一聯命近臣和進.

#高麗史44卷-世家44-恭愍王7-23-46-1374
壬子鄭庇等還自京師,
帝手詔曰: “使者至貢陳其禮敷王極情朕旣聽之事大之心甚矣. 表云: ‘受侯服於東隅祖朝鮮之苗裔爰自五季已事中華.’ 言無不當. 然朕觀上古之君自甸侯綏服之外不治其令土人主之. 大?聖人之心體天道以行仁惟欲民安耳. 未嘗誇詐. 所以不寶遠物不勞夷民聖人之心弘哉. 今朕雖不才敢不保王之臣忠?來誠之美貢若漢唐之夷彼隋君之伐東? 在朕之今日非詐侮於我安敢違上帝而勞擾生民者乎? 若或不守己分妄起事因其天災人禍必有至者王其審之自今以後薄來而情厚則可. 若其厚來而情薄是爲不可. 王其審之.” 中書省咨曰: “嘗聞以小事大者畏天者也畏天之實在盡其誠. 比年本國遣使來貢欽奉聖旨: ‘節該古來中國諸侯於天子比年一小聘三年一大聘. 至如九州之外蕃邦遠國只每世一見. 其所貢獻不過納贄表誠而已. 今高麗去中國稍近敎他依著三年一聘之禮將來的方物只土産布子不過三五對表意其餘的物都休將來.’ 欽此已經行移本國. 今鄭庇齎至禮物過於常貢似有未喩旨意兼數內白苧三百送大府監上項衙門係元朝舊名. 爾國數遣使來豈不知國家未嘗設置? 貢出無名實非事大以誠之禮. ?我朝四海一家豈資小邦之貢? 又去年金甲雨獻馬五十匹云道亡者二. 旣至京師存者四十有九所言俱係進上之數. 以太僕寺試之皆非可乘之騎內一匹甲雨稱爲己物欲自進於東宮. 其中虛謀詭詐灼然可知不審出王之意? 抑臣下之不誠? 欽蒙上位以手詔諭王冀王有以自處. 我朝一視同仁是以不較區區之過. 今王遣使涉海遠來不無艱險. 於所貢物內受布六對餘物付來使領還. 今後合宜欽依聖旨事意三年一貢物不在多惟在至誠. 其餘金銀器皿彩席苧麻布豹獺皮及送大府監白苧布三百匹?付庇送還.” 又咨曰: “洪武七年五月初四日准來咨爲打造捕倭船隻合用器械火藥硫黃焰?等物咨請頒降. 准此照得高麗國所造捕倭船隻未委是否堪中出海征進?中國所用火藥?黃預備雖多需用亦廣. 豈有中國而資外邦之理?” 洪武七年五月初八日中書省大都督府御史臺官於奉天殿欽奉聖旨: “高麗來關軍器火藥造船捕倭我看了好生歡喜. 却不似已前坐視民病方?有救民之心似這等行移與中國一般. 王?敢眞箇依着我的號令? 若如此時把?每號令行將去他. 必是依着行早發文書去敎那裏掃得五十萬?硝將得十萬?硫黃來這裏著上那別色合用的藥修合與他去. 那裏新造捕倭的船敎差能斡將官率駕將來我看.” 欽此省臺官卽奏: “恐彼無此物.” 又欽奉聖旨: “皆是同天共日安得此有彼無? 此等之物處處有之彼方. 但不會修合耳. 恁宰相每只將這號令行將去.” 又咨曰: “擧人宋文中不及試期. 若令守候實爲沈滯奏奉聖旨: ‘表文內說道無秀才今止有一箇秀才又恐將來可免再試發回本國擢用.’ 又奉聖旨朝貢道路: ‘三年一聘從海道來.’”

#高麗史44卷-世家44-恭愍王7-23-47-1374
己未太白晝見經天.

#高麗史44卷-世家44-恭愍王7-23-48-1374
幸王輪寺影殿遂宴于安和寺洞.

#高麗史44卷-世家44-恭愍王7-23-49-1374
秋七月乙亥韓邦彦至濟州哈赤石迭里必思肖古禿不花觀音保等曰: “吾等何敢以世祖皇帝放畜之馬獻諸大明.” 只送馬三百匹.

#高麗史44卷-世家44-恭愍王7-23-50-1374
丁亥以林密蔡斌言擢館伴曹敏修洪尙載爲密直又拜斌妓父爲郞將.

#高麗史44卷-世家44-恭愍王7-23-51-1374
戊子林密等白王曰: “濟州馬不滿二千數則帝必戮吾輩請今日受罪於王.” 王無以對遂議伐濟州己丑命門下贊成事崔瑩爲楊廣全羅慶尙道都統使密直提學廉興邦爲都兵馬使三司左使李希泌爲楊廣道上元帥判密直司事邊安烈爲副元帥贊成事睦仁吉爲全羅道上元帥密直林堅味爲副元帥判崇敬府事池奫爲慶尙道上元帥同知密直司事羅世爲副元帥各將其道兵知門下事金庾爲三道助戰元帥兼西海交州道都巡問使往討之. 戰艦三百十四?銳卒二萬五千六百有五. 敎曰: “耽羅國於海中世修職貢垂五百載. 近牧胡石迭里必思肖古禿不花觀音保等殺戮我使臣奴婢我百姓罪惡貫盈. 今授爾節鉞往督諸軍剋期盡殲.” 又以門下評理柳淵爲楊廣道都巡問使知密直司事洪師禹爲全羅道都巡問使留鎭以備不虞,

#高麗史44卷-世家44-恭愍王7-23-52-1374
辛卯誅金甲雨及譯語吳克忠.

#高麗史44卷-世家44-恭愍王7-23-53-1374
八月丁酉倭寇淮陽.

#高麗史44卷-世家44-恭愍王7-23-54-1374
壬子命宗親宰樞代言以上各出馬一匹以補進獻. 林密等以濟州貢馬不滿請殺韓邦彦乃杖流之.

#高麗史44卷-世家44-恭愍王7-23-55-1374
辛酉崔瑩領諸軍至耽羅奮擊大敗之遂斬賊魁三人傳首于京耽羅平.

#高麗史44卷-世家44-恭愍王7-23-56-1374
壬戌王率嬖幸步至奉先寺松岡遊戱.

#高麗史44卷-世家44-恭愍王7-23-57-1374
癸亥宴使臣于宮中密等曰: “吾輩到此受王厚慰今相別柰何?” 因泣下. 王與左右皆泣.

#高麗史44卷-世家44-恭愍王7-23-58-1374
九月甲子林密蔡斌等還京師. 遣密直副使金義領馬三百匹送定遼衛. 又遣同知密直司事張子溫謝通朝貢道路又請冠服. 謝通道路表曰: “聖謀諄至昭示勸懲大度包容曲從敷奏. 恩非望及感與愧幷. 臣學問荒?資材戇樸但知盡忠於所主常勤率職而靡他. 道過遼東致朝正之再阻舟浮海上甘犯禁而不辭. 仍將煩冗之私敢瀆高明之聽在愚衷深以爲懼惟睿鑑灼見其情故推矜恕之心特降丁寧之語. 喩天人之可畏誨切發蒙陋漢唐而不居德敦柔遠. 旣遣皇華之使又通朝聘之途拜命以旋撫躬無已. 皇帝陛下大智齊舜克寬邁湯. ?天道以行仁使民生而安業遂令弊邑獲被洪恩敢不于蕃于宣恪遵侯度? 時萬時億恒祝皇?.”

#高麗史44卷-世家44-恭愍王7-23-59-1374
庚午倭賊近境都城戒嚴.

#高麗史44卷-世家44-恭愍王7-23-60-1374
癸酉倭寇安州.

#高麗史44卷-世家44-恭愍王7-23-61-1374
丁丑追贈故宮人韓氏考俊祖平曾祖通沔陽府院大君; 外祖韓良沔城府院大君. 王以江寧大君冒稱韓氏出也.

#高麗史44卷-世家44-恭愍王7-23-62-1374
辛巳宰樞薦各道按廉嬖臣頭裏速古赤正郞閔?亦預焉. 王怒?求出外幷入抄錄事白珪棒之二人尋死.

#高麗史44卷-世家44-恭愍王7-23-63-1374
有胡僧自北元來謂康舜龍曰: “元以瀋王孫爲高麗國王.” 王聞之囚僧及舜龍按治僧曰: “聞諸某甲.” 執其人鞫之曰: “此前贊成事禹?家奴行販北元時所聞也.” 欲訊其奴奴逃釋僧與舜龍壬午囚?于巡衛府.

#高麗史44卷-世家44-恭愍王7-23-64-1374
癸未幸王輪寺影殿宴于花園.

#高麗史44卷-世家44-恭愍王7-23-65-1374
甲申王暴薨. 在位二十三年壽四十五王性本嚴重動容中禮. 至晩年猜暴忌克荒惑滋甚. 十月葬于正陵之西陵曰玄陵. 辛禑二年九月己酉謚曰仁文義武勇智明烈敬孝大王十一年九月丙子,
大明賜謚曰恭愍.

#高麗史44卷-世家44-恭愍王7-23-66-1374
史臣贊曰: “王之未立也聰明仁厚民望咸歸焉. 及卽位勵精圖治中外大悅想望*大平. 自魯國薨逝過哀喪志委政辛旽逐殺勛賢大興土木以*?{斂}民怨狎?頑童以逞*?{淫}穢使酒無時歐擊左右. 又患無嗣旣取他人子爲大君而慮外人不信密令嬖臣汚辱後宮及其有身欲殺其人以滅其口. 悖亂如此欲免得乎?”

世家卷第四十四.


#高麗史45卷-世家45-00-00-00-0000
世家卷第四十五. 高麗史四十五.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史45卷-世家45-恭讓王1-00-00-0000
恭讓王一.

#高麗史45卷-世家45-恭讓王1-00-01-0000
恭讓王諱瑤定原府院君鈞之子神宗七世孫. 母曰國大妃王氏忠穆王元年二月五日生. 性慈仁柔懦優游不斷. 初封定昌府院君. 辛昌元年十一月丁丑大護軍金佇與禑謀作亂事覺下佇獄戊寅遷禑于江陵. 我
太祖與判三司事沈德符贊成事池湧奇鄭夢周政堂文學?長壽評理成石璘知門下府事趙浚判慈惠府事朴?密直副使鄭道傳會興國寺大陳兵衛議曰: “禑昌本非王氏. 不可以奉宗祀. 又有
天子之命當廢假立眞. 定昌君瑤神王七代孫其族屬最近. 當立.” 浚曰: “定昌君生長富貴但知治財不知治國不可立.” 石璘曰: “立君當擇賢不必論其族屬親?.” 於是書宗室數人名遣德符石璘浚詣啓明殿告
太祖探籌果得定昌君名. 翼日質明我
太祖與德符等八人詣恭愍王定妃宮衛以兵仗. 宗親百官皆從之奉妃敎放昌于江華迎立王. 王驚懼而辭妃手授以印. 其敎曰: “自我太祖以至恭愍王子孫相承以奉宗廟社稷. 不幸恭愍薨逝無嗣當時宗戚群臣議立宗室之賢者. ?緣權臣李仁任久執國柄多行不義市恩於人窺免己罪以逆賊辛旽之子禑冒名恭愍王後殺所生母以滅其口嫁以姪女以固其寵. 神人積忿十有五年. 禑乃多殺無辜取怨國人擧兵猾夏得罪
天子. 此正王氏復祀之秋而大將曹敏修以仁任之親爲上相繼仁任之邪謀立禑子昌以惡繼惡權柄所歸勢難卒去. 於洪武二十二年九月*閒門下評理尹承順等回自  京師欽奉
聖旨: ‘節該高麗君位自王氏被弑絶嗣. 後雖假王氏以異姓爲之非三韓世守之良謀. 果有賢智陪臣在位定君臣之分則雖數十歲不朝亦何患哉?’ 欽此詢諸國論宗戚大小臣僚僉曰: ‘宗親定昌府院君瑤乃太祖正派神王七代孫族屬最近宜爲恭愍王後.’ 命瑤卽王位以奉宗廟社稷其禑及昌廢爲庶人. 嗚呼! 子弘廢而代王復漢家之祀以基四百年*大平之業. 以今視古其理一也咨爾有衆體余至懷.”

#高麗史45卷-世家45-恭讓王1-01-01-1389
○(己巳)元年十一月己卯王卽位于壽昌宮降禑昌爲庶人流李琳及子貴生女壻柳琰崔濂外孫女壻盧龜山姪李懃于遠地遣定陽君瑀帥師鎭長湍以備非常王憂懼方夜不眠謂左右曰: “余平生衣食使令皆足. 乃今負荷如此其重不知所爲.” 遂泣.

#高麗史45卷-世家45-恭讓王1-01-02-1389
庚辰御正殿受朝聽政尊母王氏爲福寧宮主封妃盧氏爲順妃長子定城君奭爲世子宥境內.

#高麗史45卷-世家45-恭讓王1-01-03-1389
以李穡判門下府事; 邊安烈領三司事; 沈德符爲門下侍中; 我
太祖守門下侍中; 王安德判三司事; 鄭夢周池湧奇爲門下贊成事; 趙仁璧判懿德府事; ?長壽爲政堂文學; 成石璘爲門下評理; 趙浚知門下府事兼司憲府大司憲; 朴?判慈惠府事; 鄭道傳爲三司右使; 李?爲司憲執義; 宋文中爲上護軍兼司憲執義. 文中曾爲羅州牧使有不廉之名故不署告身.

#高麗史45卷-世家45-恭讓王1-01-04-1389
壬午,
帝召還拍拍太子之子六十奴及火者卜尼. 初,
帝討雲南流拍拍太子及子六十奴于濟州至是召之.

#高麗史45卷-世家45-恭讓王1-01-05-1389
甲申王親?*大廟告卽位. 禮畢百官上箋陳賀還宮猶推讓不坐南面李穡進曰: “上已告卽位今又不南面無以*?臣民之望.” 王從之. 謂我
太祖及沈德符曰: “余本無德再辭不獲得?大位卿其善圖之.” ?然涕下.

#高麗史45卷-世家45-恭讓王1-01-06-1389
丙戌宴功臣賜我
太祖及沈德符馬各一匹.

#高麗史45卷-世家45-恭讓王1-01-07-1389
金佇暴死獄中斬尸于市. 時佇辭多連巡軍官故人皆疑之. 於是流門下評理鄭地李居仁前判厚德府事柳惠孫李乙珍前密直李惟仁柳蕃趙瑚安柱等二十七人以與佇謀也.

#高麗史45卷-世家45-恭讓王1-01-08-1389
丁亥倭寇求禮等處以金宗衍爲全羅道元帥.

#高麗史45卷-世家45-恭讓王1-01-09-1389
己丑斬趙方興.

#高麗史45卷-世家45-恭讓王1-01-10-1389
庚寅遣順安君昉同知密直司事趙?如  京師告卽位. 奏曰: “高麗國定昌府院君臣王瑤謹奏臣係本國始祖王建正派神王晫七代之孫. 世襲前項名分別無才德兢懼自處期盡天年. 洪武二十二年十一月十五日大小宗戚臣僚閑良耆老等欽奉聖旨事意共議於國以恭愍王無子薨逝之後權臣李仁任等所立辛禑父子實爲異姓而王氏之祀不可無主乃以臣於宗族之屬爲近且長啓奉恭愍王妃安氏之命?臣權國以承祭祀臣進退俱難措身無地. 竊見洪武七年李仁任等擅立異姓以來政敎乖方習俗浮薄. 臣願使之漸磨聖化以復眞淳. 欽望聖慈許臣親朝面奏以安一國之民.” 幷進啓本于皇太子又都評議使司申禮部請奏啓施行. 是日冬至王率百官向闕遙賀.

#高麗史45卷-世家45-恭讓王1-01-11-1389
辛卯以陳乙瑞爲全羅道節制使; 王承貴爲楊廣道節制使.

#高麗史45卷-世家45-恭讓王1-01-12-1389
十二月乙未朔罷李穡及子種學職廢曹敏修爲庶人.

#高麗史45卷-世家45-恭讓王1-01-13-1389
戊戌徙權近于寧海.

#高麗史45卷-世家45-恭讓王1-01-14-1389
己亥諫官請誅禑昌又論李穡李仁任等罪. ?仁任宅流穡父子及李崇仁河崙宦官李芬徙曹敏修于三陟權近于金海收文達漢職牒.

#高麗史45卷-世家45-恭讓王1-01-15-1389
壬寅撤禑母懿陵.

#高麗史45卷-世家45-恭讓王1-01-16-1389
戊申司宰副令尹會宗上*?請誅禑昌王歷問諸宰相皆?然. 我
太祖獨曰: “此事不易. 旣以安置江陵聞于
朝廷不可中變. 且臣等在禑雖欲爲亂何憂哉?” 王曰: “禑多殺無辜宜其自及.” 命知申事李行下旨遣政堂文學徐鈞衡于江陵誅禑藝文館大提學柳?于江華誅昌.

#高麗史45卷-世家45-恭讓王1-01-17-1389
庚戌宗室享王.

#高麗史45卷-世家45-恭讓王1-01-18-1389
壬子敎曰: “恭惟我太祖開國以來子孫相承克奉宗祀至恭愍王不幸無子薨逝. 賊臣李仁任欲專政權貪立幼?詐以辛禑稱王氏立以爲主禑乃頑凶狂悖將欲陵犯遼陽. 侍中
李[太祖舊諱]等以社稷大計諭衆回軍議立王氏. 主將曹敏修以仁任之黨復擅權柄繼其奸謀乃沮衆議立禑子昌. 王氏絶祀神人共憤者十有六年. 於洪武二十二年十一月十五日侍中
李[太祖舊諱]奮忠倡義乃與沈德符鄭夢周池湧奇?長壽成石璘朴?趙浚鄭道傳等上奉天子明命謀及宗親耆老文武臣僚啓奉恭愍王定妃之命廢禑昌父子以予於王氏最親?承祖宗之統. 雖予寡德未堪負荷
李[太祖舊諱]等正名興復再造王室. 其功實不在太祖開國功臣之下帶礪難忘壁上圖形父母妻封爵子孫蔭職宥及永世主者施行.”

#高麗史45卷-世家45-恭讓王1-01-19-1389
癸丑西海道觀察使金南得獻倭?.

#高麗史45卷-世家45-恭讓王1-01-20-1389
乙卯以弟瑀領三司宗簿寺事; 趙浚爲門下評理判尙瑞寺事; 成石璘爲門下評理兼司憲府大司憲; 尹紹宗李詹爲左右常侍; 南在判典校兼執義; 鄭熙爲掌令; 張子崇爲左獻納; 金爾音爲持平. 僞朝官職皆改下又改官制.

#高麗史45卷-世家45-恭讓王1-01-21-1389
庚申侍中沈德符及我
太祖享王.

#高麗史45卷-世家45-恭讓王1-01-22-1389
癸亥王詣孝思觀以誅禑昌告于太祖祝文曰: “朝鮮之季國分?銖至七十八弱吐强呑倂爲三雄戰爭不息. 聖祖龍興天戈所指群盜削平. 金傅作賓甄萱來庭神劒授首一統以成. 子孫相傳四百五十有七年及恭愍王無子而上賓. 賊臣李仁任圖擅國政乃以辛旽婢妾般若所生禑立以爲君嫁以族弟李琳之女生男曰昌. 父子相繼國祚中絶. 近者昌請朝京師禮部咨曰: ‘欽奉
聖旨: ‘高麗君位絶嗣雖假王氏以異姓爲之非三韓世守之良謀. 果有賢智陪臣定君臣之分雖數十歲不朝亦何患哉連歲來朝亦何厭哉? 童子不必赴京.’ 咨至李琳以上相秘之不發. 十一月己卯侍中
李[太祖舊諱]奮忠倡義興復王氏德符夢周湧奇長壽石璘?浚道傳八將相贊定其策與宗親百僚詣恭愍王定妃之宮咸奉妃敎. 宣
天子命廢禑父子以臣太祖之後神王七代之孫?承正統越六日甲申率百官告反正于祖廟存禑昌待
天子命. 諫臣思忠等請誅禑昌曰: ‘春秋之法亂臣賊子人得而誅先發後聞不必士師.’ 繼而司宰副令會宗上言: ‘二兇祖宗罪人王氏臣子不共戴天之?不可一日而置王氏之地上.’ 臣感其言下其書於都堂咸請如諫臣等議臣於是誅禑于江陵誅昌于江都. 旣正其罪齊明擇辰敢告于聖祖眞前. 初禑旣立宰相續命言‘其非眞.’ 仁任放之旽妾般若自言: ‘禑乃吾所生.’ 仁任殺之. 金庾崔源言於
帝以謂禑非王氏咸被屠戮. 國人畏禍父不敢語其子夫不敢言於婦. 歲月旣久知者漸寡又其姻親根據中外不可拔絶. 今玆興復實由我祖陰?之功也嗚呼! 異姓已除宗祀已續不愆不忘率聖祖成憲乃臣所盡心者也. 仰惟聖祖推誠功臣終始保全布在國史龜鑑萬世. 一有不遵臣非孝孫. 惟願在天之靈鑒臣之誠助臣之志?無失墜克承鴻業以開萬世.” 又告賞功臣文曰: “湯擧伊尹纘禹舊服*大甲{太甲}克終伊訓是賴. 陟相大戊格于上帝太公鷹揚天下宗周. 而與周公夾輔王室錫封于齊藏在盟府. 其孫桓公一匡尊周. 湯祀六百周過其歷. 國祚長久後世莫及者實由不忘伊呂弼亮之功獲其子孫象賢之忠. 漢資三傑而張良爲帝者師不使論道聽其?穀何刀筆吏乃爲相國亦繫于獄信族布反. 矢中帝身國無其人再傳中絶劉幾爲秦. 其視商周開國之功阿衡尙父?輔後嗣以致至理一何遠哉? 聖祖報功裴洪申卜庾崔六公圖形對御與享*大廟春秋不?. 三十一傳至恭愍王無子暴薨國祚中絶恭愍之葬虹重圍日禑初蒸夕?鳴大室天地震動. 明年三月毅陵忌晨大風以雨震雷且雹. 及禑襲爵大風起?廟而北指*大室鷲頭折廟門??廟寢園松樹拔殆半鼠食大室主褥. 明年御?災. 去歲六月昌之立馬?傳國寶匣碎?折寶躍出走地祖宗怒異姓不歆其祀動威以絶之. 雖面命耳提何以加此? 仁任旣立禑殺禑母般若以滅其口司平門頹. 葬枯骨曰: “此恭愍王宮人.” 實爲禑母也而柩幄災易之又災. 逐宰相續命殺金庾崔源人皆喪氣言涉辛氏愕然失色以族相戒禑昌親姻心腹爪牙根據中外除去之難如拔山岳. 侍中
李[太祖舊諱]至忠奮發首倡興復沈德符鄭夢周池湧奇?長壽成石璘趙浚朴?鄭道傳從而贊之. 遂除二兇我祖宗三十一代配天之祀得以復續. 昔者文非四人無以造周武有九人乃集大勛. 今玆興復誠由聖祖陰佑亦惟
*(李)[太祖舊諱]等忠誠貫乎日月公正著於三韓. 大順而天佑於上大信而人服於下. 故能使仁任禑昌卵翼之人飜然?順市不易肆人無變色不崇朝而歸王氏. 玆詣祖眞告功行賞錫邑,
*(李)[太祖舊諱]封君世襲. 德符以下封忠義君皆許承襲. ?世其祿圖形于閣勒功于碑帶礪爲誓藏之祖廟. 願聖祖佑後嗣王與九人後同心同德敬天畏民上奉宗廟下保生靈共享天祿以克永世. 九人子孫雖犯大逆擬議末?更求其嗣襲爵奉祀世世無絶以酬九人之功. 後嗣王不念中興之艱使九人後或失邑爵聖祖?之無?享國九人之後忘其祖父之忠懷奸驕奢凶于家害于國聖祖?之以其爵邑更給他孫使九人血食永世. 非臣私九人. 實嘉九人出萬死計委身社稷興復王氏使我祖祀與天無極. 其宗親耆老文武臣僚於中興反正之際棄僞向眞?我于艱臣甚嘉之. 願聖祖永佑其後昆?屛我王室.” 賜九功臣錄*券以我
太祖爲奮忠定難匡復燮理佐命功臣爵和寧郡開國忠義伯食邑一千戶食實封三百戶田二百結奴婢二十口. 沈德符菁城郡忠義伯田一百五十結奴婢十五口鄭夢周?長壽等七人?忠義君各田一百結奴婢十口. 其錄*券依開國功臣裴玄慶例稱中興功臣父母妻封爵子孫蔭職直子超三等無直子甥姪女壻超二等. 子孫政案皆稱中興功臣某之幾世孫宥及永世. 丘史七名眞拜把領十名許初入仕.

#高麗史45卷-世家45-恭讓王1-01-23-1389
甲子九功臣上箋謝恩.

#高麗史45卷-世家45-恭讓王1-02-01-1390
○(庚午)二年春正月乙丑朔王率群臣遙賀
帝正仍御正殿受中外朝賀宴群臣.

#高麗史45卷-世家45-恭讓王1-02-02-1390
辛未有事于*大廟.

#高麗史45卷-世家45-恭讓王1-02-03-1390
癸酉禮官請追封四代考?立園置祠官遂創積慶園.

#高麗史45卷-世家45-恭讓王1-02-04-1390
乙亥王享定妃.

#高麗史45卷-世家45-恭讓王1-02-05-1390
丙子始開經筵以沈德符及我
太祖領經筵事鄭夢周鄭道傳知經筵事金士衡朴宜中同知經筵事李行成石瑢閔開李士渭?贊官尹紹宗李詹講讀官禹洪得韓尙敬申元弼?討官分四番進講.

#高麗史45卷-世家45-恭讓王1-02-06-1390
以我太祖領八道軍馬置軍營分番更宿?以軍資.

#高麗史45卷-世家45-恭讓王1-02-07-1390
己卯立母福寧宮主府曰崇寧.

#高麗史45卷-世家45-恭讓王1-02-08-1390
憲司請令臺諫面啓時政得失從之.

#高麗史45卷-世家45-恭讓王1-02-09-1390
庚辰誅邊安烈.

#高麗史45卷-世家45-恭讓王1-02-10-1390
壬午賜門下評理尹虎柳曼殊簽書密直禹洪壽同知密直兪光祐商議門下府事崔允沚密直副使柳龍生判慈惠府事鄭熙啓慈惠府尹
李[恭靖王舊諱]密直副使金仁贊知申事李行密直使姜淮伯知密直尹師德等功臣號行固辭.

#高麗史45卷-世家45-恭讓王1-02-11-1390
給田都監始頒各品田籍.

#高麗史45卷-世家45-恭讓王1-02-12-1390
甲申以判典農寺事王康爲慶尙道水軍都體察使兼防禦營田?鐵使.

#高麗史45卷-世家45-恭讓王1-02-13-1390
乙酉演福寺僧法猊說王曰: “寺有五層塔殿及三池九井頹廢已久今復建塔殿鑿池井則國泰民安.” 王悅以上護軍沈仁鳳大護軍權緩爲造成都監別監營之.

#高麗史45卷-世家45-恭讓王1-02-14-1390
丁亥以右司議李舒成均祭酒金子粹大護軍禹成範司宰副令尹會宗左獻納張子崇典農寺丞趙庸司設署令尹思永考功佐郞姜淮季爲世子侍學.

#高麗史45卷-世家45-恭讓王1-02-15-1390
楊廣全羅慶尙海道及沿海處皆置萬戶.

#高麗史45卷-世家45-恭讓王1-02-16-1390
庚寅徙曹敏修于遠地杖權近一百徙流興海.

#高麗史45卷-世家45-恭讓王1-02-17-1390
壬辰以侍中沈德符爲京畿平壤道兵馬都統制使.

#高麗史45卷-世家45-恭讓王1-02-18-1390
是月王置仁王佛於別殿每朝夕禮拜凡有?異輒行祈禳.

#高麗史45卷-世家45-恭讓王1-02-19-1390
二月乙未朔命削李穡職徙曹敏修權近于邊地.

#高麗史45卷-世家45-恭讓王1-02-20-1390
己亥王以誕日放罪囚唯李琳李穡曹敏修李乙珍權近李崇仁等不赦.

#高麗史45卷-世家45-恭讓王1-02-21-1390
庚子世子開書筵以門下評理趙浚商議門下徐均衡商議密直提學李至密直使姜淮伯爲師傅.

#高麗史45卷-世家45-恭讓王1-02-22-1390
歸密直副使王可仁于遼陽可仁海洋副千戶萬僧子也都司移文起取故歸之.

#高麗史45卷-世家45-恭讓王1-02-23-1390
壬寅臺諫鞫漢陽府尹金伯興及軍器少尹元庠于巡軍.

#高麗史45卷-世家45-恭讓王1-02-24-1390
乙巳罷臺諫面啓之法.

#高麗史45卷-世家45-恭讓王1-02-25-1390
削僞朝加贈先王先妃謚.

#高麗史45卷-世家45-恭讓王1-02-26-1390
癸丑金伯興死獄中. 王疑獄官嚴刑致死謂知經筵事鄭夢周曰: “凡鞫囚當徐察其情. 今巡軍不依法律遽加慘毒無辜或死. 余甚憫焉. ?宰相雖有重罪賜死可也. 一罹罪網妄加?掠或死于獄或斬于市予嘗甚惡之在今日亦如是耶?” 遂釋元庠.

#高麗史45卷-世家45-恭讓王1-02-27-1390
賜益妃及申元弼田.

#高麗史45卷-世家45-恭讓王1-02-28-1390
壬戌以柳?爲楊廣道都觀察使; 趙云?爲?林尹; 崔鄲爲漢陽尹; 皇甫琳爲平壤尹.

#高麗史45卷-世家45-恭讓王1-02-29-1390
癸亥敎曰: “自古爲國之道文敎武備不可偏廢. 近年以來法制陵夷人材不作盜賊興行. 予用?然. 夫臨雍拜老農隙講武古之制也. 予欲謁文廟以勸儒學視戰艦以觀軍容. 有司啓聞施行.”

#高麗史45卷-世家45-恭讓王1-02-30-1390
三月甲子朔司憲府上*?曰: “僞朝貪汚之徒以土田臧獲要納權勢使惡聲聞於上國不可不懲. 請削其職不許給田以戒後來.” 不報.

#高麗史45卷-世家45-恭讓王1-02-31-1390
庚午以洪永通領三司事; 禹玄寶判三司事; 王安德爲江原君; 禹仁烈爲?林尹; 李懃鄭洪爲左右常侍; 李滉爲門下舍人; 金若恒起復爲司憲掌令; 全賓爲左正言.

#高麗史45卷-世家45-恭讓王1-02-32-1390
丙子將幸長湍諫官李舒等諫止之.

#高麗史45卷-世家45-恭讓王1-02-33-1390
己卯謁陽陵遂次于禮成江觀戰艦習火戰. 庚辰謁昌顯玄三陵還宮.

#高麗史45卷-世家45-恭讓王1-02-34-1390
辛巳前判事金貴妻與僧通俱立市五日決杖.

#高麗史45卷-世家45-恭讓王1-02-35-1390
甲申放禮曹判書尹紹宗于錦州.

#高麗史45卷-世家45-恭讓王1-02-36-1390
庚寅我
太祖以疾辭.

#高麗史45卷-世家45-恭讓王1-02-37-1390
夏四月甲午朔遣中官于我
太祖第問疾强起之賜敎書于九功臣褒美之賜廐馬一匹白金五十兩帛絹各五端加賜我
太祖及沈德符金帶一腰仍慰宴于內殿賜我
太祖敎曰: “嗚呼! 除非常之變者必待命世之才樹萬世之功者必享無窮之報. 昔我太師佐我太祖肇一三韓與享太室式至于今垂五百年. 往者李仁任陰導玄陵影殿之役而取上相歸怨於上. 卒致甲寅之變而無嗣. 仁任乃用不韋盜秦之計以玄陵朝妖僧辛旽所生兒禑詐稱玄陵宮人所出而立之玄陵母后以爲不可. 宰相李壽山請立宗親仁任不從國人失望黃霧四塞日光不見. 禑之主喪而葬玄陵也虹圍*大陽其主蒸也?鳴大室霆奮地震. 其齋玄陵之考毅陵之忌也大風以雨震電且雹. 其襲爵也風拔?廟寢園松栢*大室鷲折廟門?御?災. 是祖宗之靈動威以絶禑也. 戮禑母般若以滅口而司平新門自頹葬枯骨曰禑母而柩幄一日再?. 是天示萬世以禑爲般若子也. 禑立二年而其母名氏未定宰相金續命曰: ‘天下未辨其父者或有之矣未辨其母者我未聞也.’ 而幾見戮以玄陵母后力救得不死. 金庾言禑非王氏於
帝而還見戮國人寒心結舌. 禑妻仁任姪女而生昌. 於是王氏興復之望絶矣. 仁任專國毒?生靈十五年而禑又狂悖謀攻遼東欲擧三韓百萬生靈而?爛之. 卿副曹敏修以行軍過鴨江卿諭諸將以社稷存亡之計而回軍. 是卿肉吾民於旣骨也. 宗社之不墟惟卿是賴. 卿勇冠三軍位崇兩府. 功名盖世而不矜好讀綱目衍義感留侯絳侯武侯梁公之忠. 故回軍之際議興復敏修亦以爲然旣*(??){還}而黨於其族仁任李琳沮卿議而立昌自爲?宰. 王氏興復失一大機. 卿隱忍就職而以公議開諭敏修乃極臺諫之選以振紀綱. 於是憲司劾敏修以貪?撓法而擊去之. 卿坐以待旦求賢如渴疾惡如?凡民一毫之利必欲興之一髮之害必欲去之. 開言路而達下情擧逸民而布公道. 向者苞?奔競之風?官貨獄之習一朝而變野無遺賢朝無倖位遣使授鉞觀察黜陟而藩鎭不敢養寇牧守不敢殃民. 排群小之邪說而革私田於諸道拯民湯火之中?之富壽之域用圭田采地之制給京甸仕者之田優君子而嚴守衛. 爵之而非私罰之而非怒卿之誠心光明正大如靑天白日愚夫愚婦之所共見其所營爲無非所以爲興復王氏之地也. 己巳冬昌所遣請朝尹承順齎禮部欽奉
聖旨咨文來曰: ‘高麗君位絶嗣以異姓假王氏. 非三韓世守之良謀. 果有賢智陪臣在位定君臣之分雖數十歲不朝亦何患哉連歲來朝又何厭哉? 童子不必赴京.’ 此
聖天子念玄陵當四海未定之際率先稱臣使天下知天命之有歸大有功於佐運. 故憫其絶嗣而望復興於王氏臣子者切矣昌外祖李琳以?宰秘
聖旨而不發兇謀不測. 辛氏之變不朝則夕王氏已爲鼎中之魚存亡在於呼吸. 而卿不顧萬死躬秉大義爲我王氏定萬世策. 德符夢周湧奇長壽石璘浚?道傳八將相從而贊之十一月十五日宣
天子旨于玄陵定妃之庭迎予宗邸?後玄陵. 不刑一人不崇朝而除十有六年南面之辛氏. 其姻親*?{支}?根據盤結于三韓環觀破膽革面向順而不敢動. 人無變色日如陽春. 上以紹三十一代相承之序下以開千萬億世無疆之休. 卿興復之功非絳侯五王所擬倫也. 卿世積忠義乃心王室德厚流光發于卿身. 經文緯武王佐之才國耳忘家社稷之臣. 天地祖宗之所篤生三韓安危之所注意. 遇知玄陵殲紅賊而收兩京驅?僧而安王室走納氏而威沙漠敗倭寇而保西海擊引月而?扶桑. 而卿感玄陵之知遇痛宗廟之絶祀誓取日於虞淵至誠徹乎天地. 至忠通乎祖宗至公至正有以服三韓之心至仁至恩有以結萬姓之歡. 天祐大順人助大信. 故興復如是其易也. 卿於是信報玄陵之知矣. 昔周公勳勞而?侯于東. 予嘉卿忠分茅世封圖形銘功宥胤無窮. 予率元子告于?宮嗚呼! 卿活我兆民紹我宗祀. 再造我三韓之功以不?之褒何報萬一哉? 卿爲中興元臣名?乎裴太師任重乎商阿衡. 立經陳紀爲萬世程旁求俊彦重我朝廷弼予凉德保我社稷. 與天無極於萬斯年與享蒸嘗則予凉德與有光焉. 卿之子孫象卿忠良永世不忘股肱我後嗣王與國咸休顧不?歟?”

#高麗史45卷-世家45-恭讓王1-02-38-1390
戊戌太白晝見.

#高麗史45卷-世家45-恭讓王1-02-39-1390
徙李穡于咸昌鄭地于橫川李琳于鐵原李貴生于固城流禹仁烈于淸風杖李乙珍李庚道.

#高麗史45卷-世家45-恭讓王1-02-40-1390
壬寅錄回軍諸臣功下敎曰: “僞主辛禑恣行不道歲戊辰乃與崔瑩欲犯遼陽將使國家得罪天朝社稷存亡*閒不容髮. 守門下侍中
李[太祖舊諱]與前侍中曹敏修首倡大義諭諸將定策回軍以安社稷. 功勞重大帶礪難忘. 其同心?力者門下侍中沈德符前判三司事王安德門下贊成事池湧奇評理裴克廉尹虎前評理鄭地評理商議柳曼殊知門下府事朴?商議知門下府事崔允沚平壤尹皇甫琳前密直司事李茂李彬右代言趙仁沃鷹揚軍上護軍南誾奉福君僧神照判慈惠府事慶補前黃州牧使趙希古前原州等處兵馬節制使慶儀判懿德府事李和判慈惠府事崔鄲廣州等處兵馬節制使崔雲海知密直司事李豆蘭陸麗開城尹李承源知密直司事尹師德慶尙道都節制使具成老同知密直司事朴永忠和寧尹鄭曜同知密直司事黃希碩兪光祐密直副使金仁贊張思吉前忠州等處兵馬節制使崔公哲前江陵等處兵馬節制使王賓前鷄林尹朴可實前密直副使金天莊晉州等處兵馬節制使鄭子義前開城尹李伯吏曹判書趙溫前義州牧使鄭松前判書李德林前義州萬戶白英祐千戶張哲等四十五人皆賜功臣有司啓聞施行故領三司事邊安烈三司左使趙仁璧完山君李元桂知申事朴叢判慈惠府事安慶晉州等處兵馬節制使金賞漢陽尹金伯興等雖已身死功不可忘禮曹判書尹紹宗判典校寺事南在等於回軍之際以社稷大計援古贊計亦可嘉也褒賞之典有司一一擧行.”

#高麗史45卷-世家45-恭讓王1-02-41-1390
癸卯加上先王先妃尊謚.

#高麗史45卷-世家45-恭讓王1-02-42-1390
丙午尊母福寧宮主王氏爲慈睿貞明翼聖思齊惠德三韓國大妃殿曰貞明.

#高麗史45卷-世家45-恭讓王1-02-43-1390
庚戌遣密直副使柳爰廷如  京師陳慰魯王喪.

#高麗史45卷-世家45-恭讓王1-02-44-1390
庚申流李乙珍李庚道于遠地王安德于?州禹洪壽于仁州元庠于光州.

#高麗史45卷-世家45-恭讓王1-02-45-1390
壬戌?德寧公主魯國大長公主于*大廟.

#高麗史45卷-世家45-恭讓王1-02-46-1390
閏月癸亥朔楊廣道都節制使王承貴獻倭捷.

#高麗史45卷-世家45-恭讓王1-02-47-1390
甲子罷知申事李行右代言趙仁沃.

#高麗史45卷-世家45-恭讓王1-02-48-1390
丙寅九功臣上書辭職.

#高麗史45卷-世家45-恭讓王1-02-49-1390
庚午命九功臣視事.

#高麗史45卷-世家45-恭讓王1-02-50-1390
臺諫以不得其言辭職. 辛未左遷右司議李舒爲光州牧使; 兼執義南在爲鐵原府使; 執義全伯英爲水原府使; 掌令權湛爲南原府使; 金若恒知谷州郡事; 起居舍人徐彦知淳昌郡事; 持平宋愚知成州郡事; 慶習知遂安郡事; 獻納咸傅霖知春州郡事; 張子崇爲平壤判官; 正言全賓知肅州郡事; 以李廷輔爲左常侍; 金震陽李擴爲左右司議; 李室爲左獻納; 鄭擢爲左正言; 崔遠兼執義; 安景儉爲執義; 許周崔兢爲掌令; 趙庸趙謙爲持平; 又以閔開爲知申事.

#高麗史45卷-世家45-恭讓王1-02-51-1390
流李行于淸州.

#高麗史45卷-世家45-恭讓王1-02-52-1390
甲戌六十奴來自濟州. 乙亥命贊成事鄭夢周宴慰六十奴曰: “耽羅産馬聞于上國久矣. 吾在耽羅已五六年馬之良者甚少. 故今朝  京師未得一馬以贄.” 夢周以啓王曰: “上國屢使我獻馬以有耽羅耳六十奴所言如此則我國良馬之有無不待聞而達矣.”

#高麗史45卷-世家45-恭讓王1-02-53-1390
戊寅刑曹判書韓尙質等上*?以謂: “今臺省以言貶外. 請授京官以開言路.” 不聽.

#高麗史45卷-世家45-恭讓王1-02-54-1390
己卯封長女爲肅寧宮主二女爲貞信宮主三女爲敬和宮主.

#高麗史45卷-世家45-恭讓王1-02-55-1390
以鄭道傳爲政堂文學; 金士衡爲密直使兼大司憲; 李詹爲左副代言; 我
太宗爲右副代言; 韓尙質爲右常侍.

#高麗史45卷-世家45-恭讓王1-02-56-1390
庚辰召還王安德.

#高麗史45卷-世家45-恭讓王1-02-57-1390
辛巳王御正殿宴六十奴.

#高麗史45卷-世家45-恭讓王1-02-58-1390
己丑六十奴及火者卜尼如  京師.

#高麗史45卷-世家45-恭讓王1-02-59-1390
王御經筵. 講讀官成石?進講貞觀政要曰: “太宗好聽直言. 然臣下畏威不能盡言. 太宗深知之必和顔而納之曰: ‘群臣?爲我言之?’ 盖古之聖君以天下之聰明爲己聰明. 故必採??之言願上廣咨博訪裁度而用之. 僞朝辛禑狂暴拒*?{諫}多行不道時臣爲獻納與諫議權近極諫禑醉甚欲射臣等. 是其所以速亡也.”

#高麗史45卷-世家45-恭讓王1-02-60-1390
五月癸巳朔王昉趙?等還自  京師啓曰: “禮部召臣等曰: ‘爾國人有尹?李初者來訴于
帝言高麗
李侍中立瑤爲主瑤非宗室乃其姻親也. 瑤與
李[太祖舊諱]謀動兵馬將犯上國. 宰相李穡等以爲不可. 卽將李穡等十人殺害將禹玄寶等九人遠流其在貶宰相等潛遣我等來告
天子. 仍請親王動天下兵來討.’ 乃出?初所記穡等姓名以示之曰: ‘爾速還國語王及宰相將?書內人等詰問來報.’”

#高麗史45卷-世家45-恭讓王1-02-61-1390
戊戌夜金宗衍逃大索境內遂下禹玄寶權仲和慶補張夏洪仁桂尹有麟于巡軍獄幷下崔公哲等十一人于獄又囚李穡李琳禹仁烈李仁敏鄭地李崇仁權近李種學李貴生等于淸州獄.

#高麗史45卷-世家45-恭讓王1-02-62-1390
辛丑尹有麟死獄中梟首于市籍其家.

#高麗史45卷-世家45-恭讓王1-02-63-1390
丙午以王康爲密直副使兼全羅慶尙楊廣三道水軍都體察使; 韓尙質爲藝文館提學; 柳亮爲刑曹判書.

#高麗史45卷-世家45-恭讓王1-02-64-1390
辛亥日本關西九州節度使源了俊遣周能等來獻土物.

#高麗史45卷-世家45-恭讓王1-02-65-1390
丁巳崔公哲死獄中洪仁桂亦尋死?梟首于市.

#高麗史45卷-世家45-恭讓王1-02-66-1390
六月甲子積慶園成.

#高麗史45卷-世家45-恭讓王1-02-67-1390
乙丑王以淸州大水又前月雨雪召沈德符及我
太祖議放罪囚遣吏曹判書趙溫于淸州下敎曰: “王昉趙?回自  京師傳言蒙禮部省會令與本國逃去二人對問. 一名尹?詐稱坡平君一名李初. 稱中郞將等言說: ‘本國將李穡等十人殺害禹玄寶等九人遠流擧兵將欲侵犯中國其在貶宰相等敎令?等前赴  京師陳告仍請親王動天下兵來討.’ 據此如尹?等所言其敎令之人罪涉叛逆在所推明. 乃命有司究問尹?之親有麟自知其罪不食而死. 同謀崔公哲伏辜金宗衍在逃未獲. 其餘人等情狀未明. 苟加榜訊恐有陷於?誤者予甚憫焉. 將上項人等除已見伏招外宜於各處安置. 後有實狀見露予不敢私.” 國人大悅翌日又以久雨放京外二罪以下囚外方付處者勿論輕重?皆本鄕從便京城所放罪囚凡百五十餘人.

#高麗史45卷-世家45-恭讓王1-02-68-1390
己巳賜李?等及第.

#高麗史45卷-世家45-恭讓王1-02-69-1390
癸酉憲府劾前郞將金粹爲造成監役官盜材木等物流之.

#高麗史45卷-世家45-恭讓王1-02-70-1390
丙子遣政堂文學鄭道傳如  京師賀  聖節藝文館提學韓尙質賀千秋且奏曰: “?初誣妄. 臣不敢先辨虛實乞遣欽差一官前來究問仍許臣赴  京面奏.”

#高麗史45卷-世家45-恭讓王1-02-71-1390
戊寅太白晝見己卯亦如之.

#高麗史45卷-世家45-恭讓王1-02-72-1390
楊廣道觀察使報倭賊入寇議修山城.

#高麗史45卷-世家45-恭讓王1-02-73-1390
庚辰太白晝見經天.

#高麗史45卷-世家45-恭讓王1-02-74-1390
遣同知密直司事安叔老聘于燕王.

#高麗史45卷-世家45-恭讓王1-02-75-1390
倭寇楊廣道至陰竹陰城安城竹州槐州. 遣知密直司事尹師德慈惠尹
李[恭靖王舊諱]密直副使柳龍生金用超懿德府尹郭忠輔捕之遇賊于寧州道高山下斬賊百餘級取所虜男女頭匹以歸.

#高麗史45卷-世家45-恭讓王1-02-76-1390
辛巳太白晝見壬午亦如之.

#高麗史45卷-世家45-恭讓王1-02-77-1390
門下府郞舍等上*?曰: “殿下卽位之初卽以無逸自期命代言成石瑢書無逸篇以進一國臣民罔不欣欣. 邇者日加巳午乃出或宴至夜分臣等缺望. 願自今早朝聽政勿爲夜宴.” 王納之.

#高麗史45卷-世家45-恭讓王1-02-78-1390
癸未我
太祖辭食邑不許.

#高麗史45卷-世家45-恭讓王1-02-79-1390
丙戌王如積慶園戊子追上四親爵謚安神主于積慶園使母弟瑀主祀.

#高麗史45卷-世家45-恭讓王1-02-80-1390
庚寅金震陽罷.

#高麗史45卷-世家45-恭讓王1-02-81-1390
秋七月辛卯朔太白晝見.

#高麗史45卷-世家45-恭讓王1-02-82-1390
以鄭寓李伯由爲左右常侍; 崔云嗣爲左司議; 李蟠爲右獻納; 權壎爲左正言.

#高麗史45卷-世家45-恭讓王1-02-83-1390
大赦境內敎曰: “理莫先於立孝禮莫大於正名. 予式紹丕圖恪遵舊典恭惟祖宗三十一代之廟修?宮而嚴吉享薦寶冊而進殊稱. 高曾以下四代之親封高官而置園命母弟以主祀. 上以奉尊祖之大義下以伸敬親之私恩. 名旣正而順於言孝已立而合於道. 神人以之而悅?宗社以之而榮懷萬世之休實基於此因玆盛擧宜布寬條. 鳴呼! 追遠愼終德必期於歸厚赦過宥罪仁用推於好生.”

#高麗史45卷-世家45-恭讓王1-02-84-1390
丙申太白晝見. 王懼命申嚴門禁.

#高麗史45卷-世家45-恭讓王1-02-85-1390
講讀官柳伯濡言於經筵曰: “人命至重不可輕殺宜令三復啓.” 王曰: “近臺諫請誅李穡等予皆不允. 昔有射鉤者反爲忠臣. 人有罪而我宥之豈不感悅而?忠乎?”

#高麗史45卷-世家45-恭讓王1-02-86-1390
庚子柳爰廷還自  京師啓曰:
“帝知?初誣妄遠流于?水縣.”

#高麗史45卷-世家45-恭讓王1-02-87-1390
辛丑太白晝見終月.

#高麗史45卷-世家45-恭讓王1-02-88-1390
乙巳以評理裴克廉爲楊廣道察理使監修漢陽宮闕.

#高麗史45卷-世家45-恭讓王1-02-89-1390
己酉命撤演福寺傍近民家三十餘戶廣其垣墻浚三池九井.

#高麗史45卷-世家45-恭讓王1-02-90-1390
癸丑左獻納李室上*?曰: “殿下信讖緯之說欲遷漢陽旣爲不可. ?今秋成未穫而人馬蹂踐必召民怨.” 王詰之曰: “秘錄云: ‘苟不遷廢君臣.’ 爾何獨執不可耶?”

#高麗史45卷-世家45-恭讓王1-02-91-1390
八月壬戌流禹玄寶權仲和慶補張夏于遠地.

#高麗史45卷-世家45-恭讓王1-02-92-1390
乙丑太白晝見.

#高麗史45卷-世家45-恭讓王1-02-93-1390
以安宗源判三司事; 安翊爲三司左使; 王壻大護軍; 禹成範爲丹陽君; 佐郞姜淮季爲晉原君.

#高麗史45卷-世家45-恭讓王1-02-94-1390
丁卯遣密直李豆蘭張思吉擊倭于西海道.

#高麗史45卷-世家45-恭讓王1-02-95-1390
己巳王謁文廟令大司成宋文中講詩七月篇遂如積慶園. 翌日親?四親還享國大妃.

#高麗史45卷-世家45-恭讓王1-02-96-1390
倭寇全羅道. 都節制使李茂擊却之斬二十七級賜衣酒.

#高麗史45卷-世家45-恭讓王1-02-97-1390
乙亥以順妃生日宥二罪以下.

#高麗史45卷-世家45-恭讓王1-02-98-1390
丁亥金允厚等還自琉球國. 中山王察度又遣其臣玉之等稱臣奉表歸我被擄人三十七仍獻土物.

#高麗史45卷-世家45-恭讓王1-02-99-1390
九月庚寅朔日食旣太白晝見經天.

#高麗史45卷-世家45-恭讓王1-02-100-1390
壬辰*?{諫}官鄭寓崔云嗣李蟠權壎等罷.

#高麗史45卷-世家45-恭讓王1-02-101-1390
癸巳貶司憲*?{糾}正李敢等九人爲縣監務. 時王賞賜宮中婦寺無節倉無宿儲. 敢分臺?儲倉乃言曰: “善治家者必先節用?國君濫賜私人以致倉庫虛渴可乎? 宦官常食內廚且受祿俸. 而今又賜米其名雖殊其費一也.” 乃與腐麥宦官訴之王怒命都堂治罪囚敢家奴. *?{糾}正等議曰: “臺官而見囚家奴古所未有.” 皆謝病不出故有是貶.

#高麗史45卷-世家45-恭讓王1-02-102-1390
遣內侍于演福洛山王輪等寺設齋祈福. 王自卽位以來每月朔望必於宮中招僧講經每四時必於十三所祈恩曰道場曰法席曰別祈恩*?{諂}事神佛大臣臺諫每論不聽.

#高麗史45卷-世家45-恭讓王1-02-103-1390
甲午以成石璘爲三司左使; 安瑗爲刑曹判書; 陳義貴爲右常侍; 洪吉旼爲右司議; 柳廷顯爲執義; 洪保李來?爲掌令; 李原爲持平; 宋愚爲右獻納; 尹珪爲右正言.

#高麗史45卷-世家45-恭讓王1-02-104-1390
乙巳謁陽陵仍祭于孝愼殿告遷都.

#高麗史45卷-世家45-恭讓王1-02-105-1390
丙午遷都于漢陽. 命判三司事安宗源門下評理尹虎留守松京且令百官分司. 是夕大風雨震電人畜有凍死者.

#高麗史45卷-世家45-恭讓王1-02-106-1390
庚戌駕至漢陽. 楊廣道都觀察使柳?結彩棚陳百戱. 以迎王先遣人罷之乃入.

#高麗史45卷-世家45-恭讓王1-02-107-1390
丙辰遣密直副使姜隱如  京師獻種馬五十匹.

#高麗史45卷-世家45-恭讓王1-02-108-1390
戊午遣門下評理金南得密直提學李至如  京師賀正.

#高麗史45卷-世家45-恭讓王1-02-109-1390
冬十月己未朔以門下評理崔允沚爲松京守城節制使.

#高麗史45卷-世家45-恭讓王1-02-110-1390
遣前商議簽書禹洪壽賜
宣?于我
太祖時,
太祖以病請告如關門溫井.

#高麗史45卷-世家45-恭讓王1-02-111-1390
丁卯諫官劾柳?厚*?{斂}於民務求媚悅. 罷之以徐鈞衡代之.

#高麗史45卷-世家45-恭讓王1-02-112-1390
戊辰分遣廉問計定使許周于西海道金若恒于江原道南在于楊廣道李懃于慶尙道吳思忠于全羅道.

#高麗史45卷-世家45-恭讓王1-02-113-1390
甲戌六十奴還自  京師復歸于濟州踰一年而死.

#高麗史45卷-世家45-恭讓王1-02-114-1390
乙酉講讀官柳伯濡於經筵講書無逸至惠鮮鰥寡曰: “鰥寡天下之窮民而無告者. 古之聖人必以是爲慮今有尹壽台者年至九十六子年亦六十九老不能養. 唯一婢居貨以供朝夕之資乞賜米.” 王曰: “享壽如此其心必有操守者.” 對曰: “壽台嘗言年未三十左脚不仁一日往天磨山寺藥師前誓曰: ‘佛若愈吾疾爲作佛殿.’ 夢一僧曰: ‘汝病可療能作佛殿乎?’ 夢覺病卽愈遂作佛殿設三昧懺法席以落之故得壽如此.” 王曰: “然予嘗於中宮之病設藥師法席. 其夜夢見一僧病卽愈. 佛豈虛哉?” 伯濡對曰: “儒亦不可以甚斥佛也. 儒所以斥佛以其人君恃佛而怠於政事也.”

#高麗史45卷-世家45-恭讓王1-02-115-1390
十一月己丑朔前郞將郭興安僞造都堂經歷司印牒付准備色軍資寺受衣服米豆以與妓妾事覺斬之.

#高麗史45卷-世家45-恭讓王1-02-116-1390
辛卯我
太祖上書辭職. 王爲之涕泣不允,
太祖亦泣謝.

#高麗史45卷-世家45-恭讓王1-02-117-1390
壬辰宥禹玄寶李穡權仲和慶補張夏許京外從便禹仁烈鄭地權近李崇仁李琳李貴生外方從便.

#高麗史45卷-世家45-恭讓王1-02-118-1390
侍中沈德符繫麾下繕工判官趙裕于巡軍獄.

#高麗史45卷-世家45-恭讓王1-02-119-1390
甲午我
太祖辭侍中再三遂以我
太祖領三司事鄭夢周守門下侍中池湧奇判三司事裴克廉?長壽?爲門下贊成事我
恭靖王判密直司事.

#高麗史45卷-世家45-恭讓王1-02-120-1390
憲府上*?曰: “本朝故事立后妃府設官屬曰左右司尹丞注簿舍人而已. 恭愍王封崇明德太后立府曰崇敬官僚曰判事尹少尹判官所以極其尊崇也. 今崇寧府依古制設左右司尹等官. 而懿德慈惠兩府則尙仍崇敬府之例. 有違古制請?依崇寧府例.” 從之.

#高麗史45卷-世家45-恭讓王1-02-121-1390
辛丑憲府言: “今中外軍事旣以領三司事
李[太祖舊諱]都摠之請悉收諸元帥印章.” 從之.

#高麗史45卷-世家45-恭讓王1-02-122-1390
癸卯設八關會又分遣各司于松京行八關會.

#高麗史45卷-世家45-恭讓王1-02-123-1390
給田都監啓定外官員鄕驛吏津尺院主田數及?儲廣興倉納稅之數.

#高麗史45卷-世家45-恭讓王1-02-124-1390
罷各道將帥放軍人.

#高麗史45卷-世家45-恭讓王1-02-125-1390
丙午安叔老還自燕燕王*?書曰: “致意署高麗國事與國人陪臣等. 邇以禮物來安敢易納? 古人云: ‘臣子無外交之理.’ ?之必艱人意故物留使還謹以狀. 聞于父皇以通三韓之意必命乃報. 國人陪臣等審焉.”

#高麗史45卷-世家45-恭讓王1-02-126-1390
辛亥政堂文學鄭道傳等還自  京師宣諭
聖旨: “尹?李初謀亂汝國事朕旣不信. 已曾斷罪汝國復何虞疑?”

#高麗史45卷-世家45-恭讓王1-02-127-1390
壬子囚沈德符麾下鎭撫曹彦等五人于獄.

#高麗史45卷-世家45-恭讓王1-02-128-1390
乙卯以崔允沚爲西北面體察使.

#高麗史45卷-世家45-恭讓王1-02-129-1390
戊午絞趙裕籍其家杖流曹彦等于遠地罷沈德符復以我
太祖爲門下侍中.

#高麗史45卷-世家45-恭讓王1-02-130-1390
流池湧奇于三陟朴?于?州鄭熙啓于安邊尹師德于淮陽李彬于安峽.

#高麗史45卷-世家45-恭讓王1-02-131-1390
十二月辛酉流沈德符于?山.

#高麗史45卷-世家45-恭讓王1-02-132-1390
癸亥我
太祖上箋辭曰: “惟度德而授位是爲君上之明罔以寵而居功乃合人臣之義. 如冒榮而貪進或速禍而招尤. 是以召公憂盛滿難居蔡澤云: ‘成功者去.’ ?我朝侍中之任實周家?宰之官均邦國之旣難燮陰陽之不易. 伏念臣局量?淺學問?荒. 當假姓流毒之時有興師猾夏之擧神人共憤宗社幾傾乃與諸將而還敬奉
天子之命僭僞之種自底滅亡正派之傳克致興復斯乃祖宗之陰相固非臣力之所能. 特霑爵命之恩仍領中外之事無補垂衣之化常懷覆?之憂. 於今年春有尹?李初逃入中國竊弄
天子請親王動天下兵欲移社稷. 金宗衍爲其謀首自惑逃竄. 此係王室之安危非關臣身之利害. 乃有人匿且故縱惟不*?{軌}陰相與謀慮惟臣之寵利使然. 念至此而兢惶無已. 近得免於右揆私自幸於中心今又除臣侍中. 降命自天措躬無地. ?今國家再造文物中興自非宏材曷足贊襄國政不有重德何能鎭服人情? 伏願諒臣至誠釋臣重負. 臣謹當避賢者路無貽曠職之譏送老于家. 專貢祝釐之懇.” 王不允批*?曰: “撥亂反正實爲命世之材論道經邦必待代天之相. 故其身之去就係於國之安危. 惟卿志勵風霜氣鍾光岳. 惟自昔而功在王室式至今而德被生民. 逐納氏于朔?殲倭寇于四境. 由先王薨逝以後有僞辛假竊其*閒荒于遊田耽于酒色恣行殺戮大肆頑凶. 至興軍師將犯華夏而卿明知逆順倡義回還. 謀及宗親與諸臣庶遂乃廢黜僞姓推戴寡躬而使邦基. 幾危而復安宗祀幾絶而再續. 校功度德耀古光今. 當永輔於我家傳榮享于後嗣何期群小潛肆奸謀. 此實在予非卿之故. 深有志於責己將欲正其刑章. 而卿遽貢?章規免職任卿雖思之審矣. 予所望則不然. 元首股肱旣同一體. 山河帶礪敢忘吾心? 毋煩固辭速踐乃職. 所請宜不允.” 又遣中官賜衣酒敦諭. 我
太祖詣闕謝恩遂就職.

#高麗史45卷-世家45-恭讓王1-02-133-1390
移國史于忠州. 先是藏於竹州七丈寺今夏倭賊入侵故移之,

#高麗史45卷-世家45-恭讓王1-02-134-1390
癸酉獲金宗衍翼日死獄中.

#高麗史45卷-世家45-恭讓王1-02-135-1390
乙亥刑曹判書安瑗等上書曰: “爲國之本在乎得人心得人之要在乎察事情. 此王政之所當先也. 夫人發於情形於言. 聽其言而究其情則時之理亂政之得失從可知也. 臣等竊聞輿議遷幸之際所損多矣. 從者棄業困於遷徙居者失所依於草莽彼此騷然. 頃者遷幸之初術士論曰: ‘天?屢見於上地怪每興於下此皆地德之衰巡幸南京則禍可弛也.’ 今駐?未久獸多損傷人物人或潛謀不*?{軌}變怪亦云不息. 術士之論地德之說寧可信乎? 若曰讖有其數須當避*?{禳}則與其任術數而邀遐福孰若修德政而祗天戒乎? 願殿下上察天時下稽人事旋還京國則侍從有得所之樂民庶無失所之嘆. 惟殿下裁之.” 王令都堂擬議.

#高麗史45卷-世家45-恭讓王1-02-136-1390
丙子以閔開李士渭趙溫爲密直副使; 成石瑢知申事; 安瑗爲左副代言; 柳廷顯爲右副代言.

#高麗史45卷-世家45-恭讓王1-02-137-1390
戊寅支解金宗衍以徇諸道斬其黨李方春等七人流朴可興李仲和金軾于遠地.

#高麗史45卷-世家45-恭讓王1-02-138-1390
庚辰曹敏修卒于昌寧.

#高麗史45卷-世家45-恭讓王1-02-139-1390
癸未以韓尙質爲西北面都觀察黜陟使兼兵馬都節制使; 姜淮仲爲司憲執義; 李敢爲持平.

世家卷第四十五.


#高麗史46卷-世家46-00-00-00-0000
世家卷第四十六. 高麗史四十六.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史46卷-世家46-恭讓王2-00-00-0000
恭讓王二.

#高麗史46卷-世家46-恭讓王2-03-01-1391
○(辛未)三年春正月己丑朔宴群臣.

#高麗史46卷-世家46-恭讓王2-03-02-1391
乙未以我
太祖爲三軍都摠制使; 裴克廉爲中軍摠制使; 趙浚爲左軍摠制使; 鄭道傳爲右軍摠制使.

#高麗史46卷-世家46-恭讓王2-03-03-1391
設帝釋道場于報平廳.

#高麗史46卷-世家46-恭讓王2-03-04-1391
乙巳以國大妃生日宥禹仁烈李仁敏鄭熙啓李崇仁河崙權近尹師德柳琰李彬盧贇李行元庠等皆許京外從便.

#高麗史46卷-世家46-恭讓王2-03-05-1391
丙午三軍摠制府閱兵.

#高麗史46卷-世家46-恭讓王2-03-06-1391
二月戊午朔賜回軍一等功臣我
太祖田百結二等前侍中沈德符等十七人五十結三等前判慈惠府事崔鄲等三十人三十結.

#高麗史46卷-世家46-恭讓王2-03-07-1391
己未王發南京辛酉次檜巖寺大張佛事窮極奢侈飯僧千餘使伶官奏鄕唐樂王手執香爐巡東西僧堂以侑食順妃亦隨之又與妃及世子禮佛徹夜壬戌王及世子手施僧布一千二百匹賜講主僧*?{段}絹各三匹衣一襲仍御寺門受誕日朝賀.

#高麗史46卷-世家46-恭讓王2-03-08-1391
丁卯至自南京都人結綵棚以迎之.

#高麗史46卷-世家46-恭讓王2-03-09-1391
辛未三軍摠制府閱所統兵分番宿衛.

#高麗史46卷-世家46-恭讓王2-03-10-1391
乙亥國大妃至自南京.

#高麗史46卷-世家46-恭讓王2-03-11-1391
丁丑以前政堂文學李元紘女爲世子妃庚辰百官上箋賀.

#高麗史46卷-世家46-恭讓王2-03-12-1391
是日復以沈德符爲靑城郡忠義伯; 李元紘爲慶源君; 安景良爲楊廣道都觀察使; 李元緝爲司憲持平.

#高麗史46卷-世家46-恭讓王2-03-13-1391
辛巳命世子謁陽陵仍祭孝愼殿告還都.

#高麗史46卷-世家46-恭讓王2-03-14-1391
癸未井邑人中郞將王益富自稱忠宣王?曾孫處絞幷及子孫十三人.

#高麗史46卷-世家46-恭讓王2-03-15-1391
三月戊子朔日食.

#高麗史46卷-世家46-恭讓王2-03-16-1391
憲府以池湧奇通王益富上*?請誅杖湧奇一百流遠地籍其家.

#高麗史46卷-世家46-恭讓王2-03-17-1391
庚寅都評議使司請行順妃及世子冊封禮從之.

#高麗史46卷-世家46-恭讓王2-03-18-1391
甲午流*?{諫}官陳義貴鄭習仁李滉權湛禹洪富宋愚孟思誠尹珪尹?于外.

#高麗史46卷-世家46-恭讓王2-03-19-1391
戊戌作?儲廣興倉于西江以蓄漕運米穀.

#高麗史46卷-世家46-恭讓王2-03-20-1391
壬寅命納弘福都監布二千匹于演福寺以資修塔.

#高麗史46卷-世家46-恭讓王2-03-21-1391
甲辰兼典醫寺丞房士良上時務十一事曰: “書云: ‘愼乃儉德惟懷永圖.’ 昔漢文帝惜百金於露臺以基四百年漢家之業元季爲萬壽幽宮之樂以潰百年培植之基勤儉奢怠之*閒吉凶興亡判焉?可畏也願崇尙儉素屛斥浮華益勤無怠曰其人之制世無史傳憲廟至元之*閒五道州郡抄得三百名分屬版圖司造成都監各一百五十名爲常額自庚寅倭寇以來州郡蕩然失所或邑無孑遺而長闕官有定額而追捕京中主家當被捉見囚之餘雇人代立之際借貸利布日徵一匹歲月如流且不能*?{支}或破家或閉門謀免其苦又侵擾其鄕本貫人物劫以官威據奪奴婢輪次立役矣雖全盛之鄕當次之吏亦不計他日之生産盡賣所藏齎持就役其弊甚鉅願殿下毋循舊弊一切罷之曰勳烈之氣扶持萬世社稷之柱石也忠義之風?挫萬世亂賊之?鉞也願自今凡功在王室忠在社稷不幸而陷刑戮致隕命如安祐李芳實金得培朴尙衷等進加褒贈特賜小牢以慰貞魂.” 王深納之餘見諸志.

#高麗史46卷-世家46-恭讓王2-03-22-1391
我
太祖以疾上箋辭職遂如平州溫井箋曰: “臣以庸劣特蒙殊遇之恩位極將相尙無絲毫之補宜避用賢之路以開聖明之治肆竭卑誠再瀆天聽每被不允戰兢尤深竊以謂國有大小事殊古今其君臣相遇之難則不異漢之高帝以創業之主知人善任至於失處功臣則識者有憾其缺光武以中興之主網羅豪傑匡復漢室且有善處功臣以保其終後人咸稱其美其功臣則韓信周勃終不如張良之保寇恂鄧禹猶不及子陵之高臣雖不學願效張良子陵伏惟殿下願如光武臣於丙申六月陪先父臣某受命玄陵平雙城復舊疆憑藉餘力拓土至靑州以爲藩鎭使無東顧之憂玄陵是嘉其功拜臣父以榮祿大夫將作監事仍爲朔方道萬戶又擢臣以不次年未三十位至宰輔然無所補夙夜憂懼至戊辰年*閒假姓發兵猾夏人無敢諫傾覆社稷臣首倡大義有回軍之擧再定宗社是則人以爲擅兵後於己巳十一月敬奉敎旨滅僞復興克正宗祀是則人以爲執權今爲諸軍事養兵靜守鎭伏姦雄潛消外寇是則且以爲耗軍資物議紛?難以辨明. 臣有三不幸. 功微賞巨爲人所忌一不幸也; 保社稷復正統?盜賊等事未嘗無涓埃之助因以居寵二不幸也; 自古功過不能相?執迷而不能勇退三不幸也. 念至於此誠惶誠恐召公曰: ‘臣罔以寵利居成功.’ 蔡澤云: ‘四時之序功成者去.’ 是乃自然之理臣亦不宜*?{久}防賢路乞歸田里以保餘齡臣之願也伏望上慈?保全功臣之聲不獨全美於光武不勝幸甚.” 丙午遣左代言李詹于平州賜宮?以慰批*?曰: “大臣一身關國家之興衰係生民之休戚職任如此其重去就未可以輕是以召公有告歸之心周公諭篤?之義卿山川*閒氣社稷元臣徇公忘私忠誠貫日仗信安義功業柱天爰自先王之時以至寡人之日勉出乃力輯寧我邦?戊辰猾夏之師定己巳撥亂之策國祚以之而復續民生由是而再蘇且鍊養其戎兵以?禦于王室事皆合於天理心何恤乎人言? 居寵若驚卿之自處則善?謀共政予所任者爲誰? 於?! 子陵之高光武不任以事留侯之去漢室已致其安以古視今勢殊事異宜安厥位以副予心.”

#高麗史46卷-世家46-恭讓王2-03-23-1391
乙卯以我
太祖復爲門下侍中; 朴子文爲左司議; 沈孝生爲門下舍人; 趙休爲左獻納; 柳沂爲左正言.

#高麗史46卷-世家46-恭讓王2-03-24-1391
丁巳遣吏曹佐郞禹洪命于平州賜我
太祖宮?.

#高麗史46卷-世家46-恭讓王2-03-25-1391
夏四月壬戌以旱禁酒.

#高麗史46卷-世家46-恭讓王2-03-26-1391
甲子彗見十餘日.

#高麗史46卷-世家46-恭讓王2-03-27-1391
乙丑右代言柳廷顯請停演福寺之役不聽.

#高麗史46卷-世家46-恭讓王2-03-28-1391
己巳以久旱放輕繫.

#高麗史46卷-世家46-恭讓王2-03-29-1391
庚午大雨.

#高麗史46卷-世家46-恭讓王2-03-30-1391
以門下評理金湊兼大司憲; 許應全五倫爲左右常侍; 全伯英爲右司議大夫; 權軫爲右獻納; 金汝知爲左正言.

#高麗史46卷-世家46-恭讓王2-03-31-1391
丙子王微行觀射于馬巖憲司劾知申事成石瑢不啓王備儀衛王怒卽命石瑢視事左遷執義姜淮仲持平李敢以禹洪得爲執義李作爲持平.

#高麗史46卷-世家46-恭讓王2-03-32-1391
己卯避
帝諱禁用元字代以原.

#高麗史46卷-世家46-恭讓王2-03-33-1391
壬午帝遣宦者前元中政院使韓龍黃禿蠻等來禮部咨曰: “ 欽奉
聖旨: ‘朕稽古典三韓之地始古至今産馬處所卽今乏馬戍守差三韓本俗?人謂權署國事王瑤及群陪臣等諭以分明於有職人員及富家處易馬一萬令各官及富家子弟將馬於遼東交割來京關領價直更於各官處需?人二百名三韓遠在東溟之外産無我供人無我用受命稱臣以何爲信? 國富民稠於斯需索交易不爲過矣.’”

#高麗史46卷-世家46-恭讓王2-03-34-1391
癸未下敎求言曰: “??之道莫如修德爲政之要惟在求言昔宋景一言之善致熒惑三舍之退天人之際感應斯速予以?躬荷祖宗之靈託臣民之上憂勤夙夜期底?平而智能不逮學問不明其於政敎動昧施爲若涉大川罔知攸濟今者日官上言: ‘乾文示儆客星?于紫微火曜入于輿鬼變異甚鉅.’ 兢?益深將凉德未修而不孚於帝心歟? 政令有闕而不?於輿望歟? 刑賞之道有乖於正歟? 任用之人或徇於私歟? 下情未盡達而寃抑有所未伸歟? 民弊未盡除而財用有所妄費歟? 茂異之才未擧者誰歟? 讒?之徒未斥者誰歟? 如斯之弊豈予一人所能?察? 肆開?直之路以消壅蔽之風??之言亦有可採?卿大夫百執事之臣共天位食天祿者哉? 玆欲共新於治化庶以仰*?於天心於?! 賞罰明而禮樂興陰陽和而風雨時吏稱其職民樂其生其要安在? 知而不言不可謂之仁言而不盡不可謂之直惟爾大小臣僚?上實封寡躬過誤時政得失民*閒利病毋有所諱其言可用予卽有賞言而不中亦不加罪.”

#高麗史46卷-世家46-恭讓王2-03-35-1391
甲申宴韓龍等于北泉宮.

#高麗史46卷-世家46-恭讓王2-03-36-1391
五月戊子召刑曹判書趙勉等曰: “今天變屢興旱魃尤甚此必寃獄所致凡*嶽{獄}囚當死者誅之當赦者赦之宜速決遣毋久淹滯以順天心.”

#高麗史46卷-世家46-恭讓王2-03-37-1391
己丑王享國大妃.

#高麗史46卷-世家46-恭讓王2-03-38-1391
辛卯遣左代言李詹于連山開泰寺祭太祖眞殿獻衣一襲玉帶一腰.

#高麗史46卷-世家46-恭讓王2-03-39-1391
甲午前楊廣道都觀察使徐鈞衡卒謚貞平.

#高麗史46卷-世家46-恭讓王2-03-40-1391
戊戌流李琳于忠州姜仁裕于?州王興于淸州申雅于全州.

#高麗史46卷-世家46-恭讓王2-03-41-1391
郞舍許應等上*?曰: “從諫如流人君之盛德知無不言臣子之至情殿下卽位以來發政施仁願理之心至矣然言官法吏?上意而見罷者*閒或有之故中外以言爲諱而下情未達天文示警有志之士不能無憾今殿下發德音求直言以伸忠憤之氣誠千載一遇也臣等承乏言責豈敢??以負殿下求言之旨乎? 謹以若干事目條列于左. 一曰: 爲理之道莫大於孝君不先而其下化之者未之有也今殿下在邸之時以孝聞於人卽位之後宜其以孝聞於國柰何殿下至自漢陽而與中宮世子俱乃後母后哉? 今又?宮亦非朝夕問安之所也緣人子之情則定省溫?不可?也緣人君之義則動靜威儀不可輕也願殿下念玆二者奉迎大妃近闕之所克伸孝志以爲民先. 一曰: 乾者夫道也坤者婦道也夫道以乘御爲才婦道以順承爲貴是故雖天子之女下嫁諸侯則與庶人之女共執婦道是其常也漢尙公主使男事女夫屈於婦逆陰陽之理識者非之今三宮主各有供上之名旣名之曰上則乾坤易位夫婦失道亂名犯分莫大乎是且在僞朝供上之所濫至八九故官吏以倉卒不辦見責民庶以煩勞不給生厭今以中興之朝復蹈毁轍乎? 願自今罷三宮主供上之名厚其?祿申以土田以副輿望. 一曰: 上有好之者下必有甚焉者人君好惡不可不愼也殿下卽位以來中外未知殿下所好爲何事及創演福旣廢之塔臣民之望多有所缺矣釋氏之道無父無君戎裔之敎三代之盛未所有也殿下有志於三代之理而反行裔夷之敎乎? 是役也聖心或以謂不勞民力而役遊手不費國用而資捨施然木石?瓦銅鐵之費累鉅萬其遊手之食捨施之物非吾民之恒産乎? 民無恒産則恐貽宵?之憂也願殿下罷可已之役厚萬民之生擇其所好以副臣民之望. 一曰: 風俗好尙本之人君人君以儉約爲心則公卿大夫不敢踰制以過侈朝廷以儉約爲先則士庶人不敢越分以過奢自然家給人足無僭亂之階矣今無賴之徒皆利遠方之物貨不事本業朝廷雖大爲之防毋使興行然潛行潛返之徒豈能盡知之乎? 至有將彼土人來縱其市索以?我國家臣等竊謂此雖無形之迹有可疑之勢足爲寒心者也願自今大小臣僚皆毋得衣紗羅*?{段}子敦尙儉素以絶商販敢有潛行商賈其告捕者必以其財賞之商販之馬嘗籍於開城府者數近五百會有天朝買馬之命悉發此馬毋得脫漏其他商賈又令各出馬以補額數則公私兩便.”

#高麗史46卷-世家46-恭讓王2-03-42-1391
己酉以軍資少尹安魯生爲西北面察訪別監禁互市上國者初商賈之徒將牛馬金銀苧麻布潛往遼瀋買賣者甚衆國家雖禁之未有著令邊吏又不嚴禁往來興販絡繹於道魯生往斬其魁十餘人餘皆杖配水軍仍沒其貨且杖其州郡官吏之不能禁?者於是紀綱大行邊境肅然無復有犯禁者.

#高麗史46卷-世家46-恭讓王2-03-43-1391
庚戌吏曹判書鄭摠上書曰: “殿下近以乾文示警命臣製求言敎書臣旣製進以爲救?之道莫若修政夫政者正也. 孟子曰: ‘一正君而國定.’ 董子曰: ‘人君正心以正朝廷遠近四方無不一於正.’ 此實萬世之格言也. 賞罰國之大柄不可不謹也近來謀迎辛禑以絶王氏者潛遣?初將害本國者或誅或流或公然在於朝列傳曰: ‘同罪異罰非刑也.’ 臣竊爲殿下不取又官不及私?惟其賢爵罔及惡德惟其能爲國之要道也近來??姻?之徒潛邸故舊之輩率皆諛?之人而布列朝班徒費?祿其忠直之士一言?旨者則悉皆貶黜故士君子怏怏皆怨殿下用人之不公此不可不慮也又浮屠之敎敗倫滅理非人主之所尙也佛圖澄不能存趙鳩摩羅什不能存秦齊襄梁武未免禍殃殷鑑昭然可以爲戒而殿下崇信大過營構普濟之塔而又多張梵采殆無虛月何爲此無益之費以取識者之譏乎? 請殿下察皇天譴告之心念天位惟艱之訓小心翼翼改過不吝以慰國人之望.”

#高麗史46卷-世家46-恭讓王2-03-44-1391
乙卯罷修演福寺塔.

#高麗史46卷-世家46-恭讓王2-03-45-1391
六月丙辰朔前典醫副正金琠上書曰: “太祖創業觀山水之逆順察地?之續斷創寺造佛給民與田祈福*?{禳}?此三韓基業之根本也比來無識僧徒不顧創業之義收民土之産自營其業而上不供佛下不養僧嗚呼! 其徒之自滅其法也甚矣今狂儒之淺見薄識者不顧三韓之大體徒以破寺斥僧爲懷噫! 聖祖創業之深智反不如?儒之計乎? 伏望殿下上順聖祖之弘願重營佛寺加給田丁以興釋敎.” 前戶曹判書鄭士倜亦上書以爲: “佛法福利國家宜當崇奉.” 王嘉納其言時言者多斥王好佛之弊琠及士倜以此中王心.

#高麗史46卷-世家46-恭讓王2-03-46-1391
己未遣判繕工寺事楊天植禮曹摠郞孔俯等如京師獻馬一千五百匹都評議使司申禮部曰: “敬奉權署國事言語‘除?人?行推刷外竊照本國所産馬匹軀幹矮小其稍大者稀少然戰倭服遠負重耐苦小邦之人實以賴之近年以來遼東收買旣多時疫倒損不少難以一時措辦除已欽依行移在城官司幷府州郡縣?力措辦陸續起解.’ *閒又奉權署國事言語‘小邦貢獻合盡臣子之禮所進馬匹何敢受價? 可申覆禮部從容奏達停給價之命但令遼東都司隨到隨收庶表小邦之誠信.’ 敬此先將辦到雜色馬一千五百匹管押前去遼東都司交割.”

#高麗史46卷-世家46-恭讓王2-03-47-1391
癸亥知密直司事安叔老免時上書者多言逐禑姻黨而李琳等又皆見竄故叔老亦以姻親不能自安乞罷.

#高麗史46卷-世家46-恭讓王2-03-48-1391
甲子惠濟庫令崔浩生丞朴元祥等犯贓事覺配刑曹杖手.

#高麗史46卷-世家46-恭讓王2-03-49-1391
乙丑藝文春秋館劾金琠?佛媚王之罪.

#高麗史46卷-世家46-恭讓王2-03-50-1391
戊辰流李穡于咸昌又流李種學李乙珍李庚道于遠地.

#高麗史46卷-世家46-恭讓王2-03-51-1391
己巳下諸言事者所上章*?于都堂令採擇以聞.

#高麗史46卷-世家46-恭讓王2-03-52-1391
壬申刑曹判書李士穎罷以具成祐代之河崙爲全羅道都觀察使崔咸金畝爲司憲掌令安魯生爲門下舍人.

#高麗史46卷-世家46-恭讓王2-03-53-1391
癸酉以旱赦二罪以下.

#高麗史46卷-世家46-恭讓王2-03-54-1391
丙子遣門下贊成事趙浚如  京師賀  聖節判密直司事金立堅賀千秋.

#高麗史46卷-世家46-恭讓王2-03-55-1391
韓龍黃禿蠻求本朝職王不從時托龍等幸妓受職者不可勝數戊寅龍等詣闕辭王贈黑麻白苧布各三十匹.

#高麗史46卷-世家46-恭讓王2-03-56-1391
己卯韓龍等還王及世子都堂皆?麻苧細布又贈衣服鞍子猶以不?白金爲慊形於言色王遣人於路遺白金各五十兩及族人告身一百通.

#高麗史46卷-世家46-恭讓王2-03-57-1391
庚辰復修演福寺塔.

#高麗史46卷-世家46-恭讓王2-03-58-1391
辛巳臺諫交章請竄禹玄寶*?三上皆留中遣我
太宗于我
太祖第請禁止臺*?{諫}.

#高麗史46卷-世家46-恭讓王2-03-59-1391
癸未我
太祖上箋乞退箋曰: “庶政惟和在明主之擇相百責所萃宜具臣之推賢苟忘義而好榮是徇利而累德伏念臣器小任大事修謗興雖非管仲之得專恐爲曾西之不取肆?卑懇再瀆神聰三月二十八日再除臣門下侍中寵渥則優淸議可愧每逢違允之敎慙懼實深益貽曠職之譏畏憂彌重?本有疾又當戒盈觀萬物之生成由四時之代序伏望殿下廓包容之度垂惻隱之端憐臣至情許臣乞骨則臣謹當投閑養病永保中興之功守分齊心恒貢上壽之祝.” 命左代言李詹齎不允批*?賜
太祖第曰: “一國安危所係者重大臣去就未可以輕何礪節於戒盈欲專身而求退? 卿山川*閒氣日月孤忠仗義回軍則國家再寧正名定策則神人咸喜及玆新造之隙煩卿篤?之材方將共政以致平豈可托辭而規免? 謗興則可以理遣病革則當用醫治不必釋位以閑居乃能怡神而善保? 旣煩三讓惟冀小安.”
太祖曰: “國有大事使之與謀邊境有急使之禦侮責臣以所能則臣何敢辭? 今臣任大責重旣不能堪可以疾病交攻願就醫藥以自保養.” 遂不出.

#高麗史46卷-世家46-恭讓王2-03-60-1391
甲申流禹玄寶于鐵原.

#高麗史46卷-世家46-恭讓王2-03-61-1391
乙酉王使司楯黃雲起召我
太祖,
太祖以病不能朝雲起强之,
太祖啓曰: “臣以病不能朝今雲起强之臣不知所以恐懼無地.” 王怒下雲起于巡軍獄俄而
太祖使
太宗上書辭職曰: “臣於戊辰仗義回軍廢僞立眞而因被國人猜忌又立昌迎禑?初同謀之人辭證已明故臺諫自上*?請罪耳臣何敢指嗾? 今命臣禁止臺諫是疑臣嗾之也臣顧不才不宜當大任宜選賢良代之.” 王覽之謂
太宗曰:
“侍中辭狀所陳皆出予意料之外予以無能在位,
侍中推戴之力也故仰
侍中如父,
侍中何負我乎? 立昌迎禑?初同謀人等已於前年議謂情迹未明特赦之,
侍中亦然之今臺諫更擧赦前事請罪故令卿往告
侍中若見臺諫請諭以此意耳卿言於
侍中謂何,
侍中堅欲辭退? 若
侍中辭職予亦豈敢居此位乎?” 因泣下指天爲誓辭旨甚切卽令
太宗往諭就職,
太祖固辭且謂
太宗曰: “爾亦何不爲我請之.”

#高麗史46卷-世家46-恭讓王2-03-62-1391
秋七月丙戌朔地震.

#高麗史46卷-世家46-恭讓王2-03-63-1391
戊子暹羅斛國遣奈工等八人來獻土物致書曰: “暹羅斛國王今差奈工等爲使管押舡隻裝載出産土物進奉高麗國王.” 無姓名封識但有小圓印亦不可考驗國家疑其僞議曰: “不可以信亦不可以不信且來者不拒待之以厚以禮遠人不受其書以示不惑可也.” 王引見勞之對曰: “戊辰年受命發船至日本留一年今日至貴國得見殿下頓忘行役之勞.” 王問帆程遠近對曰: “北風四十日可至.” 其人或袒或跣尊者用白布韜髮其僕從見尊長脫衣露身三譯而達其意.

#高麗史46卷-世家46-恭讓王2-03-64-1391
庚寅鄭夢周與宰相等上*?請令省憲刑曹議定立昌迎禑宗衍?初益富之黨五罪從之.

#高麗史46卷-世家46-恭讓王2-03-65-1391
辛卯諫官許應等上*?曰: “人君一身萬化之源出理之本而宗社之安危生民之休戚係焉嚴九重設門禁所以尊其位也非禮勿視聽言動所以正其心也故於接下之際必當以禮不可褻狎必當公正不可私?願自今宗親大小臣僚及潛邸舊僚有所引見有所奏聞必於經筵公共之所毋得私於燕安之時嚴內外之別定君臣之分則邪說自遠而忠言日進矣且自今臺諫之臣更日入侍經筵.” 從之.

#高麗史46卷-世家46-恭讓王2-03-66-1391
壬辰地震.

#高麗史46卷-世家46-恭讓王2-03-67-1391
甲午我
太祖始出詣闕拜謝王勞慰甚勤
太祖曰: “人主一身萬機所叢應接之際不可輕忽然其要只在虛心正志聽言納諫而已殿下以此爲念臣等亦以進賢退不肖爲任期在共成治道耳.” 王深然之.

#高麗史46卷-世家46-恭讓王2-03-68-1391
乙未王幸我
太祖第謂曰: “予不更事濫居寶位罔知攸措且今更新法制卿無退休以匡不逮.” 置酒張樂夜分乃罷.

#高麗史46卷-世家46-恭讓王2-03-69-1391
丁酉削順寧君聃屬籍流見州杖流成均司藝柳伯淳于基州又以判典儀寺事柳伯濡非毁田法流于光州.

#高麗史46卷-世家46-恭讓王2-03-70-1391
己亥禮曹判書韓理等上*?曰: “今令世子朝見臣等竊以謂殿下卽位三歲,
朝廷始遣使購馬萬匹國家所遣不滿二千匹遽以世子入朝若
朝廷責遲緩世子將何以對? 願殿下更令臣僚擬議施行.” 命下都堂. 我
太祖與
神德王后享王王賜
太祖衣?笠子寶纓鞍馬,
太祖卽服以拜謝及夜柳曼殊鎖門我
太宗潛白
太祖請出乃以
太祖命使金直開門侍
太祖還第馬上顧謂
太宗曰: “纓實奇品吾將傳之於汝.” 明日王怒囚金直,
太祖詣闕謝以不勝?杓使開門王赦金直.

#高麗史46卷-世家46-恭讓王2-03-71-1391
丙午追謚王大妃國大妃順妃三代祖考王大妃考竹城君克仁爲文貞公祖考贈守門下侍中社卿爲僖靖公曾祖考贈門下贊成事漢平爲襄景公國大妃考延德大君塤爲良孝公?趙氏爲安懿妃祖考江陽公滋爲靖康公順妃考昌城君?爲齊孝公?洪氏爲明懿妃祖考政丞?爲康平公祖?王氏爲敬惠妃曾祖考贈門下侍中穎秀爲懿烈公國大妃忠烈王之曾孫故只封二代.

#高麗史46卷-世家46-恭讓王2-03-72-1391
是月我
太祖獻議遣人齎?文招諭東女眞地面諸部落於是女眞歸順者三百餘人.

#高麗史46卷-世家46-恭讓王2-03-73-1391
八月戊午始令諫官入侍經筵.

#高麗史46卷-世家46-恭讓王2-03-74-1391
癸亥遣評理柳曼殊知密直盧嵩授順妃冊印.

#高麗史46卷-世家46-恭讓王2-03-75-1391
日本九州節度使源了浚遣使來朝獻方物歸我被擄男女六十八人上侍中書曰: “予向貴國盡心交好今四十年矣越己巳十月*閒敬奉禁賊之命以禁諸島賊黨於前年十月周能僧陪來書曰: ‘海賊今猶未絶若不堅禁彼此恐有損傷之事.’ 予反爲?愧稍有憤志遣使諸島捕捉海賊伏冀貴國大相各位俯鑑愚衷永爲和好.”

#高麗史46卷-世家46-恭讓王2-03-76-1391
甲子百官上箋賀冊妃.

#高麗史46卷-世家46-恭讓王2-03-77-1391
乙丑地震.

#高麗史46卷-世家46-恭讓王2-03-78-1391
己巳遣贊成事?長壽錫世子冊印宴群臣.

#高麗史46卷-世家46-恭讓王2-03-79-1391
賜回軍功臣錄*券唯邊安烈池湧奇等以罪削之.

#高麗史46卷-世家46-恭讓王2-03-80-1391
庚午百官上箋賀冊世子.

#高麗史46卷-世家46-恭讓王2-03-81-1391
賜弟瑀及我
太祖鄭夢周廐馬各一匹.

#高麗史46卷-世家46-恭讓王2-03-82-1391
癸酉遣判內府寺事金之鐸如  京師獻馬二千五百匹.

#高麗史46卷-世家46-恭讓王2-03-83-1391
乙亥兀良哈來朝. 戊寅我
太宗以
神懿王后病辭職不允時爲右代言.

#高麗史46卷-世家46-恭讓王2-03-84-1391
己卯世子謁*大廟告受封冊且告築城.

#高麗史46卷-世家46-恭讓王2-03-85-1391
庚辰發京畿交州西海道民丁及諸道僧築京都內城命判三司事裴克廉監之.

#高麗史46卷-世家46-恭讓王2-03-86-1391
九月乙酉朔倭寇南陽楊廣道都觀察使安景良遣兵擊却之擒十五人以獻賜宮?綵帛.

#高麗史46卷-世家46-恭讓王2-03-87-1391
丙戌御經筵謂門下舍人安魯生曰: “今世子朝見以爾爲書狀官盖爾爲郞舍欲以使檢察也法令雖嚴然一行人數旣多必有貪利貿易爲中國所笑者宜痛禁之.”

#高麗史46卷-世家46-恭讓王2-03-88-1391
庚寅前全羅道都觀察使金士安卒輟朝三日謚忠康.

#高麗史46卷-世家46-恭讓王2-03-89-1391
甲午憲府劾工曹摠郞朴全義不能防閑其母與僧私通王特命宥之.

#高麗史46卷-世家46-恭讓王2-03-90-1391
丁酉我
太祖乞辭. 以弟瑀領三司事; 我
太祖判門下府事; 沈德符爲門下侍中; 鄭地判開城府事; 柳?爲藝文館大提學; 鄭道傳爲平壤府尹; 李居仁爲慶尙道都觀察使; 李至爲江陵交州道都觀察使; 河崙爲全羅道都觀察使; 卞玉蘭爲吏曹判書; 禹洪得爲典校令; 鄭熙爲司憲執義.

#高麗史46卷-世家46-恭讓王2-03-91-1391
甲辰*?{諫}官許應等上*?曰: “殿下慨念商賈之弊遣使禁斷實斯民務本捨末之秋也今遣金仁用等商賈之徒前去北平貿羊竊恐非殿下崇節儉之美意也?當世子朝見之日商賈之徒繼踵而行又違殿下爲萬民遣世子朝覲之意臣等恐中國之人將以爲世子今日之行欲階商販之路也且貿羊一事非今日急務願殿下毋令仁用等有此行也夫完城郭練士卒實先王安不忘危理不忘亂之道也方今殿下慮及不虞修葺都城域基已定器械俱備三韓萬民之命實繫於此豈不偉歟? 今年水旱霜雹之?飢饉疾疫之患?起又有貢馬萬匹之命使中外騷然加之以蓴城開河之役民之憔悴莫甚於今日其都城之役一皆停罷以待明年農隙?秋霖連日天譴難諶臣等恐秋霖一霽霜雪繼至凍?之徒相枕於道路矣伏惟殿下哀此民生及時放遣則秋耕拾栗備荒之計未爲晩也願殿下留意焉?” 命下都堂擬議施行.

#高麗史46卷-世家46-恭讓王2-03-92-1391
放鄭道傳于奉化縣.

#高麗史46卷-世家46-恭讓王2-03-93-1391
丙午遣世子奭如  京師賀正侍中沈德符贊成事?長壽密直副使閔開等從行其表箋奏啓皆稱長男定城君奭.

#高麗史46卷-世家46-恭讓王2-03-94-1391
遣前祥原郡事李龍華宣慰斡都里兀良哈斡都里卽東女眞也.

#高麗史46卷-世家46-恭讓王2-03-95-1391
庚戌籍曹敏修邊安烈家禹仁烈王安德朴?外方從便.

#高麗史46卷-世家46-恭讓王2-03-96-1391
辛亥憲府鞫前判事安中夏室女與婢壻相奸罪之.

#高麗史46卷-世家46-恭讓王2-03-97-1391
冬十月己未親祀*大廟還享國大妃.

#高麗史46卷-世家46-恭讓王2-03-98-1391
甲子遣判宗簿寺事宋文中報聘于日本九州節度使源了浚.

#高麗史46卷-世家46-恭讓王2-03-99-1391
丁卯以我
太祖及鄭夢周金士衡爲人物推辨都監提調官.

#高麗史46卷-世家46-恭讓王2-03-100-1391
戊辰判開城府事鄭地卒.

#高麗史46卷-世家46-恭讓王2-03-101-1391
辛未押馬使楊天植還自  京師,
帝歸我被倭?十餘人.

#高麗史46卷-世家46-恭讓王2-03-102-1391
壬申罷築內城.

#高麗史46卷-世家46-恭讓王2-03-103-1391
甲戌日本國僧玄敎遣僧道本等四十餘人來獻土物稱臣奉表曰: “天地崇高而博厚所以覆載萬物也日月麗明而騰照所以輝華萬方也孔孟本仁而祖義所以敎養萬俗也若此三者古今罕有齊其功者也竊聞高麗國王殿下德普天地明逾日月道超孔孟自古至今四夷萬國草木禽獸?然霑其大恩大澤未有如殿下齊其功者也故瑞應有感麟鳳呈祥郊藪和鳴伏念玄敎遠居日下夷地至愚至陋不堪荒眼但遠啓華封千秋萬歲萬萬歲禮小逃逋?之愆.” 道本等言: “中國嘗責日本以不稱臣之故我國對曰: ‘天下者天下之天下豈一人之天下?’ 終不稱臣今乃稱臣於大國乃慕義也.”

#高麗史46卷-世家46-恭讓王2-03-104-1391
乙亥省憲上書論開城尹趙?擅奪公田之罪王曰: “予卽位之初?奉使上國且辨?初誣罔以釋
帝疑止停職流外.” 省憲又上*?曰: “臣等以趙?之罪敢瀆天聰殿下論其細功止令停職流外雖殿下好生之德至矣然非賞罰之公道也?恣行姦貪之狀實殿下之所明知也且?於中路奪所司付處妓又家奴犯罪繫獄潛令逃匿其大惡不悛大毁國法陵慢所司誠不容誅之罪也今田禁有匿田二結者處死之律?一州之內擅奪公田數十結則其罪之不可輕宥明矣伏惟殿下勿拘姑息斷以公道令攸司收其職牒功*券明正其罪籍沒家産以懲貪惡之輩以快臣民之望.” 於是削職流于竹林. 時以謂: “?發?初之事其黨忌惡諷憲司中之.”

#高麗史46卷-世家46-恭讓王2-03-105-1391
丙子收鄭道傳職牒錄*券移配羅州幷削其子津湛職.

#高麗史46卷-世家46-恭讓王2-03-106-1391
密直副使南誾稱疾免.

#高麗史46卷-世家46-恭讓王2-03-107-1391
己卯遣判軍器寺事金久住如  京師獻火者二十人.

#高麗史46卷-世家46-恭讓王2-03-108-1391
十一月癸未朔親祀積慶園.

#高麗史46卷-世家46-恭讓王2-03-109-1391
戊子以權仲和成石璘爲三司左右使; 安翊判開城府事; 趙仁瓊爲密直副使; 許應爲右副代言; 全五倫金震陽爲左右散騎常侍. 仲和與鄭地坐?初事得罪至是皆復職蓋欲官禹氏之漸也.

#高麗史46卷-世家46-恭讓王2-03-110-1391
日本國源了浚遣使來獻方物.

#高麗史46卷-世家46-恭讓王2-03-111-1391
己丑宥陳義貴鄭習義李滉權湛禹洪富孟思誠宋愚尹珪尹須京外從便.

#高麗史46卷-世家46-恭讓王2-03-112-1391
丙申設八關會如法王寺.

#高麗史46卷-世家46-恭讓王2-03-113-1391
己亥召李穡李崇仁李種學.

#高麗史46卷-世家46-恭讓王2-03-114-1391
戊申以苦寒放二罪以下.

#高麗史46卷-世家46-恭讓王2-03-115-1391
十二月癸丑朔憲府劾漢陽府尹柳爰廷媒其子而自娶又奉使  京師恣行買賣削職流于南原府爰廷本無子者也.

#高麗史46卷-世家46-恭讓王2-03-116-1391
遣前義州牧使曹仲生如  京師獻馬一千匹.

#高麗史46卷-世家46-恭讓王2-03-117-1391
甲子,
帝遣宦者前元承徽院使康完者篤等三人來詔曰: “三韓之地君臣悖亂二紀于玆幸爾無爭城野之戰民安市鄕舊歲來告乃王氏苗裔君主斯民今特遣使往勞以觀署政如何.” 又曰: “比聞高麗?寺鮮少爲朕割勢遣之如有之使禁約馬匹又少則不必牡馬如牝馬?馬不愈已乎?” 因賜紵絲綾絹二百匹王分賜宰相有差.

#高麗史46卷-世家46-恭讓王2-03-118-1391
丁卯宴使臣于壽昌宮.

#高麗史46卷-世家46-恭讓王2-03-119-1391
癸酉唐山君洪尙載卒.

#高麗史46卷-世家46-恭讓王2-03-120-1391
丙子以李穡爲韓山府院君領藝文春秋館事; 禹玄寶爲丹山府院君; 韓?判開城府事; 姜淮伯爲政堂文學兼司憲府大司憲; 尹就知密直司事; 安景恭爲藝文館提學; 禹洪壽同知密直司事; 成石瑢爲密直副使; 李士渭爲西海道都觀察使; 姜隱爲楊廣道都觀察使; 朴永忠爲漢陽府尹; 兪光祐爲?林府尹; 皇甫琳爲全羅道節制使; 李詹知申事; 李士穎爲右副代言; 韓理鄭寓?爲吏曹判書; 鄭洪爲兵曹判書; 全五倫爲刑曹判書; 洪彦脩爲工曹判書; 金震陽李擴爲左右散騎常侍; 全伯英李來爲左右司議; 徐甄爲司憲掌令; 金爾音爲門下舍人; 李敢權弘爲左右獻納; 李申爲持平; 安從約爲右正言; 加賜我
太祖及沈德符鄭夢周安社功臣; ?長壽趙浚成石璘定難功臣之號.

#高麗史46卷-世家46-恭讓王2-04-01-1392
○(壬申)四年春正月癸未朔王率群臣賀
帝正于壽昌宮宴使臣及群臣夜分乃罷.

#高麗史46卷-世家46-恭讓王2-04-02-1392
全羅道都觀察使河崙獻無逸立政二簇.

#高麗史46卷-世家46-恭讓王2-04-03-1392
壬辰杖流密直使李恬于合浦.

#高麗史46卷-世家46-恭讓王2-04-04-1392
癸巳前判開城府事尹承順卒謚忠簡.

#高麗史46卷-世家46-恭讓王2-04-05-1392
己亥以國大妃生日赦二罪以下.

#高麗史46卷-世家46-恭讓王2-04-06-1392
乙巳新置朔方道鎭溟倉.

#高麗史46卷-世家46-恭讓王2-04-07-1392
己酉以權仲和爲門下贊成事趙浚爲三司左使安翊爲門下評理鷹揚軍上護軍柳曼殊判開城府事朴遠爲密直使李崇仁知密直司事同知春秋館事金受益同知密直司事康儒爲戶曹判書儒完者篤之兄也完者篤等各以親戚請除官凡六百三十餘人或補外或授護軍中郞將郞將者三百餘皆未久見罷其餘?拜添設職.

#高麗史46卷-世家46-恭讓王2-04-08-1392
同知密直司事張思吉辭疾免.

#高麗史46卷-世家46-恭讓王2-04-09-1392
二月甲寅守侍中鄭夢周進所撰新定律王命知申事李詹進講凡六日屢嘆其美謂侍臣曰: “此律須要熟究刪定然後可行於世也苟不熟審一切判付恐有可刪之條也法律一定不可變更.” 講至以: “樂人倡妓爲室者杖八十離異政曹外?用.” 乃曰: “世實多有此等人.” 深嘉納之.

#高麗史46卷-世家46-恭讓王2-04-10-1392
丙辰王以誕辰幸壽昌宮受朝賀宴群臣全羅道都觀察使河崙書朱文公仁字說作屛以獻下敎褒?曰: “在江湖憂君之志發爲箴規集聖賢垂鑑之言代充玉帛前旣筆之於簇今又著之于屛尋常布置于左右觀覽修省乎心衷因以繩愆而*?{糾}謬何須顯諫而明爭? 外則觀風俗之盛衰內則慮君心之善惡賀予誕辰者雖衆如卿稱職者無多念焉在玆嘆嘉不已.”

#高麗史46卷-世家46-恭讓王2-04-11-1392
太白晝見.

#高麗史46卷-世家46-恭讓王2-04-12-1392
辛酉藝文春秋館上*?曰: “人君布政敎於一時史臣垂勸戒於萬世故古之王者莫不以史臣置諸左右禮曰: ‘動則左史書之言則右史書之.’ 傳曰: ‘君擧必書.’ 良以此也竊惟殿下順天應人入承正統凡所施爲動法皇王賞罰明禮樂興此正大書特書垂耀無窮之秋也臣等濫居史職每侍經筵其於殿下嘉言善行靡不直書然經筵之御日不過數刻?入輒出逡巡於外其關宗社係國家者?乎其未有聞也臣等恐殿下之德業後世無傳焉伏望遵禮傳之格言每於御殿之際令臣等八人日更二人入侍左右事無大小咸使與聞則殿下之德無讓於古可傳於後而臣等之職分亦庶乎其盡矣.” 王只令經筵及衙日各司啓事時入侍左右.

#高麗史46卷-世家46-恭讓王2-04-13-1392
癸亥作解?亭.

#高麗史46卷-世家46-恭讓王2-04-14-1392
辛未遣永福君?贊成事權仲和如  京師謝恩表云: “聖謨諄至明示遠人天?便蕃*?超前古實踰涯分*미劇凌兢伏念猥將?末之資權襲祖先之構孤忠耿耿惟天日之有臨四載悠悠諒絲毫之無補何期詔諭之切? 而又錫賚之多優渥非常粉?難報玆盖伏遇仁敦育物度擴包荒憐臣脫出於積亂之餘謂臣紹復於已墜之緖乃令駑鈍獲被鴻私臣謹當載寢載興情益感於挾?時萬時億壽切祈於如岡.” 仍獻火者五人及白黃苧布黑麻布各五十匹人蔘六十?豹皮十領鞍子四面馬十匹.

#高麗史46卷-世家46-恭讓王2-04-15-1392
癸酉禮曹啓: “每受朝訖御報平廳令刑官親啓斷獄.” 從之.

#高麗史46卷-世家46-恭讓王2-04-16-1392
乙亥肆宥.

#高麗史46卷-世家46-恭讓王2-04-17-1392
丙子彗見竟天.

#高麗史46卷-世家46-恭讓王2-04-18-1392
丁丑遣前典工判書劉信如  京師獻馬一千匹.

#高麗史46卷-世家46-恭讓王2-04-19-1392
兀良哈及斡都里等來朝爭舍館斡都里曰: “吾等之來非爭長也昔侍中尹瓘平吾土立碑曰: ‘高麗地境.’ 今境內人民皆慕
諸軍事威信而來耳雖處以
諸軍事之第馬廐之側猶感其厚?華屋何有東西之異哉? 第願利見主上與
諸軍事耳.” 遂不與爭.

#高麗史46卷-世家46-恭讓王2-04-20-1392
倭寇慶尙道仇羅島萬戶李興仁擊破之獲戰艦以獻賜米二十石興仁曰: “是豈臣之獨力耶?” 盡爲酒以飮士卒.

#高麗史46卷-世家46-恭讓王2-04-21-1392
戊寅斡都里兀良哈詣闕獻土物王素聞爭長故使謂之曰: “古語云山有木工則度之賓有禮主則辨之凡向化來者先服者爲長.” 兀良哈遂推斡都里爲長我
太祖乞退王爲設宴留之.

#高麗史46卷-世家46-恭讓王2-04-22-1392
庚辰*慧{彗}見.

#高麗史46卷-世家46-恭讓王2-04-23-1392
三月甲申修昌陵.

#高麗史46卷-世家46-恭讓王2-04-24-1392
乙酉我
太祖享王.

#高麗史46卷-世家46-恭讓王2-04-25-1392
戊子我
太祖享斡都里兀良哈於第.

#高麗史46卷-世家46-恭讓王2-04-26-1392
辛卯通事李玄回自  京師報世子還期賜玄廐馬一匹國大妃王妃世子嬪亦皆厚賜.

#高麗史46卷-世家46-恭讓王2-04-27-1392
丙申親醮三界于淨事色.

#高麗史46卷-世家46-恭讓王2-04-28-1392
戊戌命弟瑀及我
太祖出迎世子于黃州,
太祖?于海州墜馬病篤.

#高麗史46卷-世家46-恭讓王2-04-29-1392
庚子斡都里兀良哈諸酋長皆授萬戶千戶百戶等職有差且賜米穀衣服馬匹諸酋感泣皆內徙爲藩屛又?諭諸部落曰: “洪武二十四年七月差李必等齎?文前去女眞地面豆萬等處招諭當年斡都里兀良哈萬戶千戶頭目等卽便歸附已行賞賜名分俱各復業所有速頻失的覓蒙骨改陽實憐八隣安頓押蘭喜刺兀兀里因古里罕魯別兀的改地面原係本國公?鎭境內旣已曾經招諭至今未見歸附於理不順爲此再差李必等齎?文前去招諭?文到日各各來歸賞賜名分及凡所欲一如先附斡都里兀良哈例.”

#高麗史46卷-世家46-恭讓王2-04-30-1392
壬寅慶尙道水軍萬戶車俊獲倭船一?以獻王賜帛.

#高麗史46卷-世家46-恭讓王2-04-31-1392
甲辰王御經筵聞我
太祖墜馬遣醫饋藥講讀官李擴曰:
“諸軍事國之長城也馳騁田獵萬有傷殘非國之福也.” 王廢書不*?鄭夢周聞之亦有喜色.

#高麗史46卷-世家46-恭讓王2-04-32-1392
乙巳世子至自  京師都堂迎于金郊百官班迎于宣義門外.
帝置前元梁王子孫愛顔帖木兒等四人于耽羅使與拍拍太子等完聚居住.

#高麗史46卷-世家46-恭讓王2-04-33-1392
丁未王以
帝賜世子金二錠銀七錠下都堂以充國用.

#高麗史46卷-世家46-恭讓王2-04-34-1392
司幕韓幹於本闕遺址得新埋骨一?題其背曰: “作明堂之主.” 幷得假金銀三四錠以啓王曰: “汝從傍?之.” 果有人來視乃故洪州判官李深女壻司衣金?及其子僧玄悟也下巡軍鞫之: “深在利川病且死謂?及玄悟曰: ‘我死葬於扶蘇山穴.’ ?與玄悟函骨來葬?三日矣.” ?杖一百充水軍藉?家以賞幹.

#高麗史46卷-世家46-恭讓王2-04-35-1392
郞舍上*?曰: “郞舍詞臣也職親華近掌製敎令獻可替否不可與他吏員比今者或差諸都監或爲都堂首領官而任使之甚非置詞臣於左右之本意也伏望但令臣等親近耿光以盡職分毋兼吏務.” 從之.

#高麗史46卷-世家46-恭讓王2-04-36-1392
戊申刑曹: “請繫獄者免囚供役決笞者還任勿收告身.” 從之.

#高麗史46卷-世家46-恭讓王2-04-37-1392
己酉幸賞春亭宴勞世子.

#高麗史46卷-世家46-恭讓王2-04-38-1392
夏四月壬子朔前門下評理致仕朴林宗卒.

#高麗史46卷-世家46-恭讓王2-04-39-1392
流趙浚鄭道傳于遠地. 削南誾尹紹宗南在趙璞職亦流遠地.

#高麗史46卷-世家46-恭讓王2-04-40-1392
癸丑削判典校寺事吳思忠職遠流我
太祖自海州輿疾夜還于邸.

#高麗史46卷-世家46-恭讓王2-04-41-1392
前判開城府事柳源卒謚良景.

#高麗史46卷-世家46-恭讓王2-04-42-1392
前判三司事王安德死.

#高麗史46卷-世家46-恭讓王2-04-43-1392
甲寅遣宦者金師幸賜我
太祖白銀一錠紗羅各一匹.

#高麗史46卷-世家46-恭讓王2-04-44-1392
乙卯世子謁積慶園及孝愼殿.

#高麗史46卷-世家46-恭讓王2-04-45-1392
判典客寺事趙英珪等殺守侍中鄭夢周.

#高麗史46卷-世家46-恭讓王2-04-46-1392
流金震陽李擴李來李敢權弘鄭熙金畝徐甄李作李申及李崇仁李種學趙瑚等.

#高麗史46卷-世家46-恭讓王2-04-47-1392
丙辰召還趙浚等.

#高麗史46卷-世家46-恭讓王2-04-48-1392
丁巳以裴克廉守門下侍中; 趙浚柳曼殊爲門下贊成事; ?長壽判三司事; 李元紘金士衡爲三司左右使; 李豆蘭知門下府事; 我
恭靖王判密直司事; 趙珪爲密直副使; 尹師德知密直司事; 閔開兼大司憲; 李廷堅金子粹爲左右常侍; 崔云嗣李文和爲左右司議; *權?{權總}爲司憲執義; 朴貫柳珦爲掌令; 宋因全順爲左右獻納; 鄭擢金陞爲持平; 崔宏爲右正言.

#高麗史46卷-世家46-恭讓王2-04-49-1392
戊午流知申事李詹于結城右副代言李士穎于南原.

#高麗史46卷-世家46-恭讓王2-04-50-1392
池湧奇死于貶所.

#高麗史46卷-世家46-恭讓王2-04-51-1392
甲子放李穡于韓州.

#高麗史46卷-世家46-恭讓王2-04-52-1392
乙丑廢李崇仁趙瑚李種學種善金震陽李擴爲庶人.

#高麗史46卷-世家46-恭讓王2-04-53-1392
丁卯命復諸神祠.

#高麗史46卷-世家46-恭讓王2-04-54-1392
世子問疾於我
太祖第.

#高麗史46卷-世家46-恭讓王2-04-55-1392
戊辰宥李詹任便居住.

#高麗史46卷-世家46-恭讓王2-04-56-1392
壬申南陽府院君洪永通享王賜馬一匹.

#高麗史46卷-世家46-恭讓王2-04-57-1392
癸酉以沈德符判門下府事; 我
太祖爲門下侍中; 李元紘爲政堂文學; 鄭熙啓判開城府事; 閔霽爲開城尹; 崔乙義爲密直使; 李彬張思吉金仁贊?同知密直司事; 起復我
太宗爲密直提學; 李行趙仁沃?爲吏曹判書; 李懃柳亮爲戶曹判書; 李稷爲刑曹判書; 安瑗知申事; 安景恭朴錫命爲左右副代言; 金子粹金希善爲左右常侍; 趙璞爲三司右尹; 金若恒爲司憲執義; 李興爲持平.

#高麗史46卷-世家46-恭讓王2-04-58-1392
丁丑命禮曹勿禁神事.

#高麗史46卷-世家46-恭讓王2-04-59-1392
五月壬午我
太祖辭不允.

#高麗史46卷-世家46-恭讓王2-04-60-1392
乙酉賜金?等及第.

#高麗史46卷-世家46-恭讓王2-04-61-1392
我
太祖又上書辭不允.

#高麗史46卷-世家46-恭讓王2-04-62-1392
癸巳演福寺塔成.

#高麗史46卷-世家46-恭讓王2-04-63-1392
丁酉司憲府兼大司憲閔開等上*?曰: “開國伯
李[太祖舊諱]秉心忠直好賢樂善見危授命臨亂不避戊辰之夏倡義回兵以安社稷己巳之冬奉詔定策興復王室功烈落落永世不忘門下贊成事趙浚性本勁直好善疾惡國耳忘家臨事盡節當
開國伯定策之時奮義贊襄以立殿下功高山斗帶礪難忘?皆誠心奉上不計功利進賢退不肖一革舊弊復正三韓一心夾輔而被誅鄭夢周本係庸人,
開國伯以爲達古書生屢加薦引代以己任夢周貪?富貴恣行貨賄抗直?己者一皆斥去阿諛*?{諂}己者布列朝*延{廷}無欲不遂猶以爲不得縱情逞欲忌憚
開國伯所與同心同力?贊王室趙浚南誾等陰誘臺諫嗾而論罪置之極刑將及於
開國伯欲以專權自恣植黨謀亂萬一得成其計專擅國柄則不唯濁亂朝廷必將傾危社稷禍在不測同謀黨與置而不問他日禍階愈可畏焉其黨與判三司事?長壽奸猾無節唯事貨殖謬爲國許得與卿相知密直司事李茂同知密直司事李彬再干罪犯幸蒙寬宥獲保性命禮曹判書金履自少附勢別無才行濫受官爵以至六部?皆受國厚恩宜其盡心勉力圖報聖恩而與夢周交結黨附欲以誣陷忠良擾亂國家宜收職牒鞫問論罪鑑後兵曹摠郞安魯生禮曹摠郞崔關親禦軍護軍金瞻素無節行濫居顯秩貪冒利祿*?{諂}事夢周雜亂橫行宜收職牒遠流懲戒後人.” *?上罷長壽履命歸田里其餘?罷遠流.

#高麗史46卷-世家46-恭讓王2-04-64-1392
戊戌流姜淮伯柳沂于外.

#高麗史46卷-世家46-恭讓王2-04-65-1392
庚子慶尙道按廉崔咸坐?長壽姻親罷以左司議崔云嗣代之.

#高麗史46卷-世家46-恭讓王2-04-66-1392
壬寅王與順妃引見僧自超于解?亭.

#高麗史46卷-世家46-恭讓王2-04-67-1392
是月遣司僕正任光義如  京師獻馬一千匹又遣判禮賓寺事任壽獻*(??){一}千匹.

#高麗史46卷-世家46-恭讓王2-04-68-1392
六月己未都評議使司流前判三司事禹玄寶及宗室南平君和宦者姜仁富等于遠地.

#高麗史46卷-世家46-恭讓王2-04-69-1392
庚申召還鄭道傳南誾.

#高麗史46卷-世家46-恭讓王2-04-70-1392
流柳曼殊于外削?長壽金履職亦流遠地.

#高麗史46卷-世家46-恭讓王2-04-71-1392
日本遣使求藏經仍獻方物.

#高麗史46卷-世家46-恭讓王2-04-72-1392
丙寅順平君文達漢卒.

#高麗史46卷-世家46-恭讓王2-04-73-1392
以趙浚爲京畿左右道節制使南誾爲慶尙道節制使各道皆如之使掌其道戎馬.

#高麗史46卷-世家46-恭讓王2-04-74-1392
丁卯遣門下評理慶儀如  京師賀  聖節開城尹趙仁瓊賀千秋節王如壽昌宮拜表箋遂幸我
太祖第問疾仍置酒言曰: “予雖無厚報何至忘德?” 因泣下遂歡飮及罷以琴瑟等樂器遺之曰: “病中可養耳目其速治療爲寡人出視事.”

#高麗史46卷-世家46-恭讓王2-04-75-1392
己巳以趙浚判三司事; 我
恭靖王爲三司右使; 南誾同知密直司事; 權仲和商議贊成事; 尹虎成石璘?爲贊成事; 李仁敏判開城府事; 慶儀鄭熙啓?爲門下評理; 金士衡爲三司左使; 尹師德判密直司事; 金用超金乙貴李?金??爲密直副使; 李行王康?爲藝文館提學; 李稷知申事; 安景恭李懃爲左右代言; 南在韓尙敬爲左右副代言; 朴錫命爲兵曹判書; 慶習爲司憲掌令; 申孝昌爲持平; 王裨爲右正言.

#高麗史46卷-世家46-恭讓王2-04-76-1392
乙亥杖金震陽一百移流遠方禹洪富禹洪壽依舊削職遠流永不?用.

#高麗史46卷-世家46-恭讓王2-04-77-1392
丁丑遣門下評理金湊如  京師表請誥命書曰: “高麗國宗親大小臣僚閑良耆老等竊惟小邦自始祖王建以來正派相承將五百年及至洪武七年九月恭愍王不幸無嗣薨逝國人議立宗親之賢有奸臣李仁任欲固權寵不聽衆議却將辛旽之子禑詐稱恭愍王後繼立王位而禑荒*?{淫}自恣?狎群小遊?沈?不恤國政神怒人憤十有六年至洪武二十一年六月禑乃自知人心不順辭位於子昌昌亦幼弱不?國事擧國憂懼無可奈何*閒洪武二十二年九月二十八日陪臣門下評理尹承順等回自  京師齎到禮部咨文: ‘欽奉
聖旨節該高麗國中多事爲陪臣者忠逆混淆所爲皆非良謀君位自王氏被弑絶嗣之後雖假王氏以異姓爲之亦非三韓世守之良謀童子不必赴京果有賢知陪臣在位定君臣之分於上造妥民之計於國雖數十歲不朝亦何患哉連歲來朝又何厭哉?’ 欽此伏念  聖神明察萬里眞僞判然一國感懼無所逃罪啓奉恭愍王妃安氏之命告于祖廟擇于宗親以始祖王建正派之傳神王晫第二子襄陽君恕六代嫡孫定昌府院君王瑤最親且賢於洪武二十二年十一月十五日承恭愍王後權署國事以定人心當差順安君王昉等齎擎實封奏本已經奏達及今四年臣等伏見權國以來事大之誠愈加恭謹政敎修明人民安業乃緣未蒙襲爵明命擧國遑遑?望德音伏望聖慈特賜明降襲封王爵以慰遠人之心.” 湊至肅州聞王廢乃還.

#高麗史46卷-世家46-恭讓王2-04-78-1392
己卯趙仁瓊至西京聞皇太子薨乃還.

#高麗史46卷-世家46-恭讓王2-04-79-1392
以金子粹金希善爲刑曹判書; 吳思忠李舒爲左右常侍; 安束爲門下舍人; 沈孝生爲司憲掌令; 盧湘爲持平; 尹須爲左正言.

#高麗史46卷-世家46-恭讓王2-04-80-1392
蓬原君鄭良生卒.

#高麗史46卷-世家46-恭讓王2-04-81-1392
秋七月甲申知密直司事金繼生卒王命召我
太宗及司藝趙庸曰: “予將與
李侍中同盟卿等以予言就傳
侍中聽
侍中言草盟書而來.” 且曰: “必有故事.” 庸對曰: “盟不足貴聖人所惡若列國同盟則古有之君與臣同盟則無經籍故事可據.” 王曰: “第草之.” 庸與我
太宗就
太祖傳如王敎,
太祖曰: “予何言哉? 汝當以上敎起草.” 庸退草之曰: “不有卿予焉至此? 卿之功與德予敢忘諸皇天后土在上在旁世世子孫無相害也予所有負於卿者有如此盟.” 庸與
太宗進草於王王曰: “可.”

#高麗史46卷-世家46-恭讓王2-04-82-1392
乙酉復以鄭道傳爲奉化郡忠義君; 趙?知密直司事; 李恬爲慶尙道都節制使; 柳龍生爲東北面都節制使兼和寧府尹.

#高麗史46卷-世家46-恭讓王2-04-83-1392
戊子以苦熱放經繫.

#高麗史46卷-世家46-恭讓王2-04-84-1392
辛卯王在北泉洞宮將幸我
太祖第置酒與之同盟儀衛已列百官就班右侍中裴克廉等白王大妃曰: “今王昏暗君道已失人心已去不可以爲社稷生靈主請廢之.” 遂奉妃敎廢王事旣定同知密直南誾與門下評理鄭熙啓齎敎至時坐宮令右副代言韓尙敬讀敎王俯伏聽命又令獻納宋因下庭讀之曉諭百司遂廢王放于原州妃世子及嬪從行尋移杆城郡封恭讓君後三年甲戌薨于三陟府在位四年壽五十後追封恭讓王.

#高麗史46卷-世家46-恭讓王2-04-85-1392
百官奉國璽置于王大妃殿聽政.

#高麗史46卷-世家46-恭讓王2-04-86-1392
都堂移牒諸道前月流外者皆令繫獄待決.

#高麗史46卷-世家46-恭讓王2-04-87-1392
斬丹陽君禹成範晉原君姜淮季于會賓門外我
太祖聞之大怒止之不及流贊成事成石璘政堂文學李元紘菁城君姜蓍藝文館大提學韓?密直提學成石瑢.

#高麗史46卷-世家46-恭讓王2-04-88-1392
癸巳又流前密直柳惠孫軍資尹姜淮仲開城少尹柳珦繕工副令金允壽護軍姜餘于外.

#高麗史46卷-世家46-恭讓王2-04-89-1392
史臣贊曰: “當禑盜據王位是時已無王氏矣歷十有六年之久禑*?{淫}?肆虐昌又昏弱天不使狂狡之童奸穢名器待有德而?之其意昭然忠臣義士必欲求王氏之後而立之於是恭讓王不離軒席之上起而登寶位王氏之祀旣絶而復續王氏之國旣亡而復興是宜推誠勳賢納忠容諫相與共?惟新之治也奈何惟姻?挾憾之訴婦寺徇私之請是聽是信?忌元勳陷害忠良政事悖亂人心自離天命自去使王氏五百歲之宗社不祀忽諸悲夫.”

世家卷第四十六.
