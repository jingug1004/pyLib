#高麗史88卷-列傳1-00-000-00
列傳卷第一. 高麗史八十八.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史88卷-列傳1-后妃1-000-00
后妃一.

#高麗史88卷-列傳1-后妃1-001-00
○高麗之制王母稱王太后嫡稱王后妾稱夫人貴妃淑妃德妃賢妃是爲夫人秩?正一品. 自餘尙宮尙寢尙食尙針皆有員次. 靖宗以後或稱宮主或稱院主或稱翁主改復不常未可詳也. 太祖法古有志化俗然?於土習以子聘女諱稱外姓其子孫視爲家法而不之怪惜哉! 盖夫婦人倫之本也國家理亂罔不由之可不愼歟故作后妃傳而嬪?夫人幷各附于其次.

#高麗史88卷-列傳1-后妃1-002-神惠王后柳氏
○太祖神惠王后柳氏貞州人三重大匡天弓之女天弓家大富邑人稱爲長者太祖事弓裔爲將軍引兵過貞州息馬古柳下后立路傍川上見其有德容問: “汝誰氏女?” 對曰: “此邑長者家女也.” 太祖因至宿焉其家饗一軍甚?以后侍寢. 厥後絶不相聞后守志貞潔剃髮爲尼太祖聞之召以爲夫人. 弓裔末洪儒裴玄慶申崇謙卜智謙詣太祖第將議廢立不欲令后知之謂后曰: “園中豈有新瓜乎可摘來.” 后知其意出從北戶潛入帳中. 於是諸將遂言推戴之意太祖作色拒之甚堅后遽從帳中出謂太祖曰: “擧義代虐自古而然. 今聞諸將議妾猶奮發?大丈夫乎.” 手提甲領以被之諸將扶擁而出遂卽位. 太祖十六年後唐明宗遣太僕卿王瓊等來冊后官告曰: “爲人之妻能從夫以貴者是爲宜其家矣. 封邑之制?典所垂?增伉儷之光以稱國君之爵. 大義軍使特進檢校太保使持節玄?州都督上柱國高麗國王妻河東柳氏內言必正同?固多贊虎幄之嘉謀保魚軒之寵數輔成忠節諒屬柔明爰降殊榮載踰常等勉助勤王之志是謂報國之規可封河東郡夫人.” 薨謚神惠王后?葬顯陵.

#高麗史88卷-列傳1-后妃1-003-莊和王后吳氏
○莊和王后吳氏羅州人祖富?父多憐君世家州之木浦. 多憐君娶沙干連位女德交生后. 后嘗夢浦龍來入腹中驚覺以語父母共奇之. 未幾太祖以水軍將軍出鎭羅州泊舟木浦望見川上有五色雲氣至則后浣布太祖召幸之以側微不欲有娠宣于寢席后卽吸之遂有娠生子是爲惠宗. 面有席紋世謂之*접主. 常以水灌寢席又以大甁貯水洗臂不厭眞龍子也. 年七歲太祖知有繼統之德恐母微不得嗣位以故?盛?黃袍賜后后示大匡朴述熙述熙?知其意請立爲正胤. 后薨謚莊和王后.

#高麗史88卷-列傳1-后妃1-004-神明順成王太后劉氏
○神明順成王太后劉氏忠州人贈太師內史令兢達之女. 生太子泰定宗光宗文元大王貞證通國師樂浪興芳二公主. 薨謚神明順聖太后.

#高麗史88卷-列傳1-后妃1-005-神靜王太后皇甫氏
○神靜王太后皇甫氏黃州人太尉三重大匡忠義公悌恭之女生戴宗及大穆王后. 初封明福宮大夫人成宗二年七月薨. 成宗早喪宣義太后長於后故哀慕盡禮率百僚臨于殯殿上謚曰神靜大王太后冊文曰: “德?附寶功比姜嫄曾表異於手文亦炳靈於胎敎. 端逢聖祖始卜好逑膺妙選於六宮贊昌基於庶政克修婦道爰備坤儀節儉之風行乎閨?箴規之義播在朝廷. 樊姬之不食鮮禽楚王改過衛女之不聽*?{淫}樂齊主知非?乃辭輦之謙群情所伏破環之智列?攸尊?業之興由其儆誡洪?之盛仗乃賢謀旋屬駕枉商山天崩杞國?居四紀鞠育諸孫. 名在景鍾事光?管. 顧惟?質早?閔凶?當??之年旣違慈母比及幼?之歲又喪嚴親便歸祖?之懷中似接高堂之膝下. 旨甘輟口每加吐哺之恩軟暖附身幾沐字孤之惠盖因撫養以至長成幸承門蔭之功?獲禪傳之位欲報祖先之德誓輸孫子之誠豈期太史書?靈臺告?. 松齡未享蘭質俄捐魚軒靜兮鑑殿?空十亂缺兮百身難贖. 九族茹靡依之歎衆民含罔極之悲. 今則遠日已臻玄宮欲?啓殯堂兮殮儀必備仍泉隧兮?具將加. 特命禮官敎徵茂實考前芳而累行表徽號以易名今遣某官某謹上謚曰神靜大王太后.” 葬壽陵. 穆宗五年四月加謚定憲顯宗五年三月加懿敬十八年四月又加宣德文宗十年十月加謚慈景冊文曰: “?石開祥鳩洲?德漲家成國內伸弼贊之勞翼子謀孫旁及慈和之訓. 嬪風載?王化由宣所以契二儀合配之尊處百代不遷之廟. 但臣因?慶系彌注孝思奉群序以合升執薄羞而親饋屬玆龜獻仍益鴻稱謹奉冊加上尊謚曰慈景.” 仁宗十八年四月加柔明高宗四十年十月加貞平.

#高麗史88卷-列傳1-后妃1-006-神成王太后金氏
○神成王太后金氏新羅人?干億廉之女新羅王金傅遣使請降太祖待以厚禮使歸告曰: “今王以國與寡人其爲賜大矣願結昏宗室以永甥舅之好.” 傅報曰: “我伯父億廉有女德容雙美非是無以備內政.” 太祖遂取之生安宗顯宗卽位追謚神成王太后陵曰貞.

#高麗史88卷-列傳1-后妃1-007-貞德王后柳氏
○貞德王后柳氏貞州人侍中德英之女生王位君仁愛君元莊太子助伊君文惠宣義二王后.

#高麗史88卷-列傳1-后妃1-008-獻穆大夫人平氏
○獻穆大夫人平氏慶州人佐尹俊之女生壽命太子.

#高麗史88卷-列傳1-后妃1-009-貞穆夫人王氏
貞穆夫人王氏溟州人三韓功臣太師三重大匡景之女生順安王大妃.

#高麗史88卷-列傳1-后妃1-010-東陽院夫人庾氏
東陽院夫人庾氏平州人太師三重大匡黔弼之女生孝穆太子義孝隱太子.

#高麗史88卷-列傳1-后妃1-011-肅穆夫人
肅穆夫人史失其姓氏鎭州人大匡名必之女生元寧太子.

#高麗史88卷-列傳1-后妃1-012-天安府院夫人林氏
天安府院夫人林氏慶州人太守彦之女生孝成太子琳珠孝祗太子.

#高麗史88卷-列傳1-后妃1-013-興福院夫人洪氏
興福院夫人洪氏洪州人三重太匡規之女生太子稷公主一.

#高麗史88卷-列傳1-后妃1-014-後大良院夫人李氏
後大良院夫人李氏陜州人大匡元之女.

#高麗史88卷-列傳1-后妃1-015-大溟州院夫人王氏
大溟州院夫人王氏溟州人內史令乂之女.

#高麗史88卷-列傳1-后妃1-016-廣州院夫人王氏
廣州院夫人王氏廣州人大匡規之女.

#高麗史88卷-列傳1-后妃1-017-小廣州院夫人王氏
小廣州院夫人王氏亦規之女生子廣州院君.

#高麗史88卷-列傳1-后妃1-018-東山院夫人朴氏
東山院夫人朴氏昇州人三重大匡英規之女.

#高麗史88卷-列傳1-后妃1-019-禮和夫人王氏
禮和夫人王氏春州人大匡柔之女.

#高麗史88卷-列傳1-后妃1-020-大西院夫人金氏
大西院夫人金氏洞州人大匡行波之女.

#高麗史88卷-列傳1-后妃1-021-小西院夫人金氏
小西院夫人金氏亦行波之女行波善射御太祖賜姓金太祖幸西京行波率獵徒道謁請至其家留信宿以二女各侍一夜. 後不復幸二女皆出家爲尼太祖憐之召見曰: “爾等旣出家志不可奪也.” 命於西京城中作大小西院兩寺置田民令各居之故稱大小西院夫人.

#高麗史88卷-列傳1-后妃1-022-西殿院夫人
西殿院夫人史失其氏族.

#高麗史88卷-列傳1-后妃1-023-信州院夫人康氏
信州院夫人康氏信州人阿飡起珠之女生一子早卒養光宗爲子.

#高麗史88卷-列傳1-后妃1-024-月華院夫人
月華院夫人大匡英章之女史失姓氏.

#高麗史88卷-列傳1-后妃1-025-小黃州院夫人
小黃州院夫人元甫順行之女史失姓氏.

#高麗史88卷-列傳1-后妃1-026-聖茂夫人朴氏
聖茂夫人朴氏平州人三重大匡智胤之女生孝悌孝明二太子法登資利二君.

#高麗史88卷-列傳1-后妃1-027-義城府院夫人洪氏
義城府院夫人洪氏義城府人太師三重大匡儒之女生義城府院大君.

#高麗史88卷-列傳1-后妃1-028-月鏡院夫人朴氏
月鏡院夫人朴氏平州人太尉三重大匡守文之女.

#高麗史88卷-列傳1-后妃1-029-夢良院夫人朴氏
夢良院夫人朴氏平州人太師三重大匡守卿之女.

#高麗史88卷-列傳1-后妃1-030-海良院夫人
海良院夫人海平人大匡宣必之女史失姓氏.

#高麗史88卷-列傳1-后妃1-031-義和王后林氏
○惠宗義和王后林氏鎭州人大匡曦之女太祖四年十二月冊惠宗爲正胤以后爲妃生興化君慶化宮夫人貞憲公主薨謚義和王后葬順陵?惠宗廟. 穆宗五年四月加謚成懿. 顯宗五年三月加景信十八年四月加懷宣. 高宗四十年十月加靖順.

#高麗史88卷-列傳1-后妃1-032-後廣州院夫人王氏
○後廣州院夫人王氏廣州人大匡規之女.

#高麗史88卷-列傳1-后妃1-033-淸州院夫人金氏
淸州院夫人金氏淸州人元甫兢律之女.

#高麗史88卷-列傳1-后妃1-034-宮人哀伊主
宮人哀伊主慶州人大干連乂之女生太子濟明惠夫人.

#高麗史88卷-列傳1-后妃1-035-文恭王后朴氏
○定宗文恭王后朴氏昇州人三重大匡英規之女薨謚文恭王后葬安陵?定宗廟. 穆宗五年四月加淑節顯宗五年三月加孝愼十八年四月加景信後又加宣穆順聖. 文宗十年十月加貞惠高宗四十年十月加安淑.

#高麗史88卷-列傳1-后妃1-036-文成王后朴氏
○文成王后朴氏亦英規之女生慶春院君公主一.

#高麗史88卷-列傳1-后妃1-037-淸州南院夫人金氏
○淸州南院夫人金氏元甫兢律之女.

#高麗史88卷-列傳1-后妃1-038-大穆王后皇甫氏
○光宗大穆王后皇甫氏太祖之女生景宗孝和太子千秋寶華二夫人公主一. 光宗七年命按檢奴婢辨其是非奴背主者甚衆陵上之風大行人皆嗟怨后切諫之光宗不納. 薨謚大穆王后?光宗廟. 穆宗五年四月加安靜顯宗五年三月加宣明十八年四月加懿正後又加信敬. 文宗十年十月加恭平高宗四十年十月加靜睿.

#高麗史88卷-列傳1-后妃1-039-慶和宮夫人林氏
○慶和宮夫人林氏惠宗之女惠宗二年王規?王弟堯及昭有異圖惠宗乃以女妻昭以强其勢語在規傳.

#高麗史88卷-列傳1-后妃1-040-獻肅王后金氏
○景宗獻肅王后金氏新羅敬順王之女也薨謚獻肅王后?景宗廟. 穆宗五年四月加溫敬顯宗五年三月加恭孝十八年四月加良惠後又加懿穆順聖. 文宗十年十月加懷安高宗四十年十月加仁厚.

#高麗史88卷-列傳1-后妃1-041-獻懿王后劉氏
○獻懿王后劉氏宗室文元大王貞之女.

#高麗史88卷-列傳1-后妃1-042-獻哀王太后皇甫氏
○獻哀王太后皇甫氏戴宗之女生穆宗穆宗卽位冊上尊號曰: “應天啓聖靜德王太后. 穆宗年已十八太后攝政居千秋殿世號千秋太后. 與金致陽通而生子欲以其子嗣王位時顯宗爲大良院君太后忌之强令出家寓居三角山神穴寺時稱神穴小君太后屢遣人謀害. 一日使內人遺以酒?皆和毒藥內人到寺求見小君欲親勸食寺有僧輒匿小君於地穴中?之曰: “小君出遊山中安知去處耶?” 及內人還散之庭中烏雀食而卽斃. 凡忠臣義士尤所忌憚多以非罪陷之穆宗不能禁. 十二年正月千秋殿?太后入長生殿後康兆殺致陽父子流太后親屬于海島又使人弑穆宗. 於是太后歸居黃州者二十一年顯宗二十年正月薨于崇德宮壽六十六葬幽陵.

#高麗史88卷-列傳1-后妃1-043-獻貞王后皇甫氏
○獻貞王后皇甫氏亦戴宗之女景宗薨出居王輪寺南私第嘗夢登鵠嶺旋流溢國中盡成銀海卜之曰: “生子則王有一國.” 后曰: “我旣寡何以生子?” 時安宗第與后第相近因與往來通焉有娠彌月人莫敢言. 成宗十一年七月后宿安宗第家人積薪于庭而火之火方熾百官奔救成宗亦?往問之家人遂以實告乃流安宗后?恨哭泣比還其第?及門胎動攀門前柳枝免身而卒. 成宗命擇姆以養其兒是爲顯宗. 顯宗卽位追尊爲孝肅王太后陵曰元陵. 八年五月加惠順十二年六月改惠順爲仁惠十八年四月加宣容高宗四十年十月加明簡.

#高麗史88卷-列傳1-后妃1-044-大明宮夫人柳氏
○大明宮夫人柳氏宗室元莊太子之女.

#高麗史88卷-列傳1-后妃1-045-文德王后劉氏
○成宗文德王后劉氏光宗之女初適弘德院君後配成宗. 薨謚文德王后?成宗廟. 穆宗五年四月加孝恭顯宗五年三月加順聖十八年四月加英容後又加肅節文宗十年十月加元獻高宗四十年十月加宣威.

#高麗史88卷-列傳1-后妃1-046-文和王后金氏
○文和王后金氏善州人贈侍中元崇之女初稱延興宮主或稱玄德宮主. 生貞元王后顯宗二十年四月封爲大妃九月贈元崇特進守*大尉兼侍中上柱國和義郡開國侯食邑一千五百戶母王氏和義郡大夫人祖光義尙書左僕射上柱國和義縣開國伯食邑七百戶祖母金氏和義郡大夫人. 后薨謚文和王后.

#高麗史88卷-列傳1-后妃1-047-延昌宮夫人崔氏
○延昌宮夫人崔氏右僕射行言之女生元和王后.

#高麗史88卷-列傳1-后妃1-048-宣正王后劉氏
○穆宗宣正王后劉氏宗室弘德院君圭之女. 薨謚宣正王后?穆宗廟顯宗五年三月加懿節後加安獻貞愼文宗十年十月加襄堅高宗四十年十月加元貞.

#高麗史88卷-列傳1-后妃1-049-宮人金氏
○宮人金氏有寵號邀石宅宮人慶州人融大詐稱新羅元聖王遠孫認良民五百餘口爲奴婢以贈金氏及平章韓藺卿侍郞金諾爲援御史臺按問得實奏請罪之穆宗命罰金氏銅一百斤流藺卿諾于外聞者皆賀.

#高麗史88卷-列傳1-后妃1-050-元貞王后金氏
○顯宗元貞王后金氏成宗之女顯宗卽位納爲后稱玄德王后. 元年王避契丹兵南幸后從行九年四月薨謚元貞葬和陵十八年加懿惠.

#高麗史88卷-列傳1-后妃1-051-元和王后崔氏
○元和王后崔氏亦成宗之女生孝靜公主天壽殿主初稱恒春殿王妃後改常春殿亦從王南幸. 八年十二月贈后外祖崔行言尙書左僕射外祖母金氏?山郡大夫人母崔氏樂浪郡大夫人. 薨謚元和王后.

#高麗史88卷-列傳1-后妃1-052-元城太后金氏
○元城太后金氏安山人侍中殷傅之女生德宗靖宗仁平王后景肅公主. 初顯宗南幸及賊退還至公州殷傅時爲節度使使后製御衣以進因納之稱延慶院主. 九年七月生靖宗改院號爲宮遣使賜禮物. 十三年九月追贈殷傅爲推忠守節昌國功臣開府儀同三司守司空上柱國安山郡開國侯食邑一千戶?安山郡大夫人尋冊后爲王妃. 十五年又贈祖肯弼爲尙書右僕射上柱國安山縣開國侯食邑一千五百戶祖?安山郡大夫人外祖李許謙尙書左僕射上柱國邵城縣開國侯食邑一千五百戶十八年九月賜后舊宅號爲長慶宮. 十九年七月薨謚元成王后葬明陵?顯宗廟. 德宗卽位追尊爲王太后後加容懿恭惠文宗十年十月加英穆後又加良德信節順聖仁宗十八年四月加慈聖高宗四十年十月加廣宣.

#高麗史88卷-列傳1-后妃1-053-元惠太后金氏
○元惠太后金氏亦殷傅之女生文宗平壤公基孝思王后初稱安福宮主顯宗十一年五月改安福爲延德十三年六月卒謚元惠葬懷陵十六年四月追贈王妃十八年五月加謚平敬王后文宗時尊爲太后.

#高麗史88卷-列傳1-后妃1-054-元容王后柳氏
○元容王后柳氏宗室敬章太子之女顯宗四年五月納爲妃薨謚元容王后.

#高麗史88卷-列傳1-后妃1-055-元穆王后徐氏
○元穆王后徐氏利川人內史令訥之女顯宗十三年八月納爲淑妃稱興盛宮主十七年三月追贈母崔氏爲利川郡大夫人繼母鄭氏利川郡大君文宗十一年五月卒有司奏: “禮庶母有子者?麻三月興盛宮主無子上不宜服.” 制可輟朝三日. 又制興盛宮主火殯訖令有司?骨置陵定侍衛員吏及守陵戶歲時奉祀. 中書省奏: “伏審乙未十二月判旨景興院主貴妃依文和大妃例葬除其陵號. 興盛景興皆是聖考妃追孝之禮不宜有異?興盛無後上旣無服請除陵號及歲時奉祀.” 制從之贈謚元穆王后.

#高麗史88卷-列傳1-后妃1-056-元平王后金氏
○元平王后金氏亦殷傅之女生孝敬公主顯宗十九年十月贈元平王后陵號曰宜.

#高麗史88卷-列傳1-后妃1-057-元順淑妃金氏
○元順淑妃金氏史失其鄕平章事因渭之女生敬成王后初稱景興院主顯宗十五年正月冊爲德妃九月授因渭尙書左僕射?知政事柱國京兆縣開國男食邑三百戶仍令致仕.

#高麗史88卷-列傳1-后妃1-058-元質貴妃王氏
○元質貴妃王氏淸州人中書令可道之女.

#高麗史88卷-列傳1-后妃1-059-貴妃庾氏
○貴妃庾氏史失世系初爲宮人顯宗十六年封貴妃.

#高麗史88卷-列傳1-后妃1-060-宮人韓氏
宮人韓氏名萱英楊州人平章事藺卿之女生檢校太師忠.

#高麗史88卷-列傳1-后妃1-061-宮人李氏
宮人李氏給事中彦述之女.

#高麗史88卷-列傳1-后妃1-062-宮人朴氏
宮人朴氏全州人內給事同正溫其之女生一女阿志.

#高麗史88卷-列傳1-后妃1-063-敬成王后金氏
○德宗敬成王后金氏顯宗之女德宗三年二月納爲王后宣宗三年七月薨謚敬成葬質陵肅宗元年六月?德宗廟仁宗十八年四月加柔貞高宗四十年十月加寬肅.

#高麗史88卷-列傳1-后妃1-064-敬穆賢妃王氏
○敬穆賢妃王氏中書令可道之女德宗卽位納爲妃尋冊爲賢妃生?懷公主卒謚敬穆.

#高麗史88卷-列傳1-后妃1-065-孝思王后金氏
○孝思王后金氏顯宗之女.

#高麗史88卷-列傳1-后妃1-066-李氏
○李氏扶餘郡人工部侍郞?焉之女.

#高麗史88卷-列傳1-后妃1-067-劉氏
劉氏忠州人檢校少監寵居之女. 史皆失其稱號.

#高麗史88卷-列傳1-后妃1-068-容信王后韓氏
○靖宗容信王后韓氏湍州人贈門下侍中祚之女靖宗初爲平壤君納以爲妃及卽位號延興宮主元年后生子賜名?冊爲惠妃後封定信王妃二年七月薨八月葬玄陵. 文宗二年三月追謚容信王后十年十月加定懿仁宗十八年四月加明達高宗四十年十月加禧穆.

#高麗史88卷-列傳1-后妃1-069-容懿王后韓氏
○容懿王后韓氏亦祚之女靖宗四年四月冊爲麗妃號昌盛宮主後改玄德宮六年二月冊爲王后生哀?君昉樂浪侯璥開城侯?.

#高麗史88卷-列傳1-后妃1-070-容穆王后李氏
○容穆王后李氏扶餘郡人工部侍郞?焉之女號昌盛宮. 生悼哀公主.

#高麗史88卷-列傳1-后妃1-071-容節德妃金氏
○容節德妃金氏慶州人門下侍中元?之女號延興宮主肅宗七年三月卒王降弔慰敎書追封德妃謚容節.

#高麗史88卷-列傳1-后妃1-072-延昌宮主盧氏
○延昌宮主盧氏未詳世系初靖宗聞其美潛納宮中遂專房宴. 文宗立以遺命賜盧氏延昌宮門下省及御史臺駁奏: “盧氏納不以禮且先王亂命不可從也.” 王終不允. 二年三月卒.

#高麗史88卷-列傳1-后妃1-073-仁平王后金氏
○文宗仁平王后金氏顯宗之女.

#高麗史88卷-列傳1-后妃1-074-仁睿順德太后李氏
○仁睿順德太后李氏仁州人中書令子淵之長女號延德宮主. 文宗六年二月封爲王妃冊曰: “王化興邦首述關*?{雎}之義坤元立配固推神馬之占盖所以敦序二儀甄揚四德彪簡編而可久柬賢淑以爲先?據前修用旌殊寵? 咨爾延德宮主李氏含章有順飾性無虧. 覆以玉衣早膺嘉瑞貯之金屋亮?幽求. 爰將五可之稱來演六宮之慶葛覃之詠*미著於睦和蘭夢之徵誕彰於蕃衍執組?之妙致景慕共姜守閨?之令猷思齊*大?{太?}顧惟弘懿宜示正封遂頒命於?銜?加榮於翟服令遣使某官某持節備禮冊爲王妃. 於?后妃之職國家所宗勵乃柔規效餘芳於翼夏竟令?史免專美於熙殷永孚于休毋忘厥訓.” 以父子淵爲太尉母樂浪郡君金氏爲大夫人后生順宗宣宗肅宗大覺國師煦常安公琇普應僧統規金官侯*??卞韓侯?樂浪侯?聰慧首座璟積慶保寧二宮主. 宣宗三年二月冊封爲太后諸道皆表賀州縣?獻布無慮十萬餘匹?羅亦來賀獻方物. 九年九月薨于西京歸葬戴陵. 后性好佛創國淸寺又願銀書瑜伽顯揚論至肅宗乃成. 仁宗十八年四月加謚聖善高宗四十年十月加孝穆.

#高麗史88卷-列傳1-后妃1-075-仁敬賢妃李氏,
○仁敬賢妃李氏亦子淵之女號壽寧宮主文宗三十六年正月封淑妃生朝鮮公燾扶餘公*??辰韓公愉卒謚仁敬.

#高麗史88卷-列傳1-后妃1-076-仁節賢妃李氏
○仁節賢妃李氏亦子淵之女號崇敬宮主文宗三十六年七月卒謚仁節.

#高麗史88卷-列傳1-后妃1-077-仁穆德妃金氏
○仁穆德妃金氏侍中元?之女號崇化宮主宣宗十一年六月卒謚仁穆.

#高麗史88卷-列傳1-后妃1-078-貞懿王后王氏
○順宗貞懿王后王氏宗室平壤公基之女.

#高麗史88卷-列傳1-后妃1-079-宣禧王后金氏
○宣禧王后金氏慶州人大卿良儉之女順宗在東宮選入宮有寵然文宗惡之?還外第故終無子. 號延福宮主仁宗四年二月卒追謚宣禧王后八年四月命有司?于*大廟?順宗廟. 仁宗十八年四月加謚恭懿高宗四十年十月加和順.

#高麗史88卷-列傳1-后妃1-080-長慶宮主李氏
○長慶宮主李氏仁州人戶部郞中顥之女順宗卽位納以爲妃王薨在外宮與宮奴通事覺廢.

#高麗史88卷-列傳1-后妃1-081-貞信賢妃李氏
○宣宗貞信賢妃李氏仁州人平章事預之女宣宗爲國原公納以爲妃生敬和王后而卒謚貞信.

#高麗史88卷-列傳1-后妃1-082-思肅太后李氏
○思肅太后李氏仁州人工部尙書碩之女號延和宮妃初宣宗爲國原公納之生獻宗及遂安宅主宣宗卽位冊爲王妃獻宗嗣位尊爲太后殿號中和置府曰永寧王幼弱不能聽決機務太后稱制凡軍國大小事咸取決焉. 獻宗薨有司奏罷永寧府及中和殿號薨謚思肅太后. 睿宗二年四月王欲以貞信賢妃?宣宗諫官奏曰: “貞信爲國原公妃年月不久思肅自嬪公府以至踐祚內助居多及太子繼統臨朝稱制者三年獻宗遜位于肅宗乃退居舊宮終無失德宜以思肅升?.” 制曰: “嫡庶之分不可不別更詳禮典以聞.” 諫官復奏曰: “春秋之義國君卽位未踰年者不合列序昭穆國君尙如此?后妃乎請以思肅升?.” 王從之. 仁宗十八年四月加謚貞和高宗四十年十月加匡肅.

#高麗史88卷-列傳1-后妃1-083-元信宮主李氏
○元信宮主李氏仁州人平章事?之女號元禧宮妃生漢山侯?. 獻宗立妃兄中樞使資義欲奉?爲王事覺誅肅宗卽位流宮主及?于慶源郡.

#高麗史88卷-列傳1-后妃1-084-明懿太后柳氏
○肅宗明懿太后柳氏貞州人門下侍中洪之女號明福宮主後改號延德宮主. 肅宗二年宮主生子王遣使下敎賜銀器匹*?{段}布穀鞍馬四年三月封爲王妃冊曰: “殷聘有莘而作配周徵太任以爲妃而皆致王業之勃興載史編而彪煥合遵舊制特擧寵章. 咨爾延德宮主李氏霽月儲精曾沙?慶結?外邸行婦道以有聞鳴?中?贊皇猷而匪懈旋被神明之福祐得諧胤嗣之蕃昌. 今遣某官某持節備禮冊命爲王妃於?絲綸降命?正位於璇宮?翟加儀永流芳於?管敎訓斯在敬愼勿忘.” 后生睿宗及上黨侯?圓明國師澄儼帶方公?大原公*효齊安公*서通義侯僑大寧興壽安壽福寧四宮主. 睿宗卽位尊爲王太后殿曰天和府曰崇明生辰曰至元節三年正月冊曰: “臣聞冊后之制歷代相因稱皇太者秦漢之通規以子貴者春秋之格語凡爲後胤合?前修伏惟我聖母德備母儀位居坤極神資淑哲蚤儲沙麓之祥性蘊貞明獨?塗山之訓遂令大業永保中興臣?膺顧命嗣守宗?自承鞠育之恩誓奉慈嚴之敎雖日以萬錢之養未能盡於孝誠而尊加三字之封庶永光於信牒虔尋舊典率?群情爰撰吉辰用上尊號臣不勝大願謹遣某官某奉玉冊金寶上尊號曰王太后伏願遵前古之憲章順上天之眷佑俯?睿鑑誕受嘉稱.” 七年七月病革王馳詣請入大內行至信朴寺薨王率百官上謚明懿王太后. 冊曰: “禮以飭終爲子之達孝謚以旌德歷代之成規合擧舊章用申哀懇. 伏惟大行王太后柔嘉賦性恭儉律身自先王之在藩作好仇而宜室輔佐志存於卷耳肅和德茂於?華於文祖有逮事之勤於戴陵有思齊之敬屬君臨於大寶整后服於六?吉?黃裳美流?管. 顧惟?昧仰荷?勞?襲丕圖動煩慈訓?海宇奉長樂之養以寶冊稱太上之尊. 八載母臨萬姓孩慕令聞動於中夏異恩浹於東朝何其不?之深罹此乃?之酷攀號莫及創鉅奚勝. 今有禮官恭稽謚法獨見先識曰明溫和聖善曰懿以彰莫大之德?永無窮之傳? 謹奉冊上尊謚曰明懿王太后伏惟誕膺典冊幽贊邦家.” 八月葬崇陵. 八年遼遣使致祭其文曰: “惟靈溫惠毓德柔嘉成儀以母道敎于一方以親恩睦于九族. ?蘭香氣本自芬芳桃李有華加之?實先臣謝世長嫡承家棘風方?於吹噓?露遽悲於零落人生至此天道難知. 朕方撫存侯藩知恤臣意彼死生雖以數至于母子其如哀何? 爰遣介?往陳奠禮魂兮不昧歆我殊私.” 百官奏曰: “本朝自祖宗以來太后升遐隣國未嘗遣使弔祭今始見是禮又前夕雨雪暴作及車駕行禮日色淸明人心喜悅宜令百僚朝賀.” 王從之. 仁宗十八年四月加謚柔嘉高宗四十年十月加光惠.

#高麗史88卷-列傳1-后妃1-085-敬和王后李氏
○睿宗敬和王后李氏宣宗之女長於外家封延和公主睿宗納爲妃容儀淑麗甚有寵. 年三十一薨葬慈陵謚敬和王后.

#高麗史88卷-列傳1-后妃1-086-文敬太后李氏
○文敬太后李氏朝鮮國公資謙第二女選入宮號延德宮主. 睿宗四年生元子於私第是爲仁宗王遣使下詔曰: “汝肅穆以着儀柔順以迪性有俔天之德主於內朝應彌月之期誕我元子固祖宗之基構得臣庶之歡欣宜示寵嘉以彰眷遇.” 仍賜銀器綾羅錦絹鞍馬布米妃上表謝. 九年冊爲王妃冊曰: “在天成象尙有軒星之?理國齊家必崇坤極之位. 上以承宗廟下以厚人倫永惟興替之本靡不由此焉. 夏之興也以塗山殷之興也以莘野朕若稽於典憲祈?于神民咨爾延德宮主李氏性惠而明儀靜而肅惟乃烈祖克勤王家累爲姻親積有善慶篤生聖后世繼哲王覃及後昆産玆懿媛?朕登位來嬪于京關*?{雎}之化行?木之恩逮常有進賢之志固無私謁之心以至?熊夢之祥誕生*?{?}嗣申鷄鳴之戒密輔朕躬宜加顯號以表中?. 今遣某官某持節備禮冊命爾爲王妃. 夫惟先王釐厥士女始自內理御于邦家. 於?予思大賚之人褒升令德爾以相成之道益礪芳猷同濟宏休永綏遐福.” 后生仁宗承德興慶二宮主十三年薨后性柔嘉聰*彗{慧}有寵於王自寢疾王親調藥餌及薨屢擧哭臨謚順德王后葬綏陵王親祖送于神鳳門外後又幸魂堂*?{諫}官上*?曰: “前日初喪悲哀過度及葬祖祭親拜獻爵臣民瞻望竊謂過禮今又守小信屈至尊以臨靈帳恐傷大體.” 王曰: “祖庭之事非自朕起嘗聞宋帝祖送靖和皇后出端門外親酌拜奠故倣而爲之?一幸魂堂何害於義.” 仁宗卽位追尊爲文敬王太后十八年四月加謚慈靖.

#高麗史88卷-列傳1-后妃1-087-文貞王后王氏
○文貞王后宗室辰韓侯愉之女選入宮王薨出居永貞宮仁宗七年封貴妃十六年薨王避正殿素服三日百官亦素服三日謚文貞王后.

#高麗史88卷-列傳1-后妃1-088-淑妃崔氏
○淑妃崔氏?政湧之女選入宮號長信宮主仁宗七年封淑妃二十二年贈其父湧守司空尙書右僕射?知政事明宗十四年卒.

#高麗史88卷-列傳1-后妃1-089-廢妃李氏
○仁宗廢妃李氏朝鮮國公資謙第三女資謙恐他姓爲妃權寵有所分强請納之仁宗不得已納之冊爲延德宮主. 資謙敗諫官累*?言: “宮主於上爲從母不可以配極.” 王乃出之雖以資謙故出恩賚優渥十七年卒.

#高麗史88卷-列傳1-后妃1-090-廢妃李氏
○廢妃李氏資謙第四女資謙圖不軌置毒?中以進妃密白王以?投烏烏斃. 又送毒藥令妃進于王妃捧椀陽蹶而覆之. 資謙敗亦以諫官言廢王念覆椀之功賜田宅奴婢恩眷甚厚. 毅明二王亦事之謹. 明宗二十五年卒葬以后禮.

#高麗史88卷-列傳1-后妃1-091-恭睿太后任氏
○恭睿太后任氏中書令元厚之女門下侍中李瑋之外孫妃誕夕瑋夢有黃大旗竪於其第中門旗尾飄?於宣慶殿?尾妃生瑋奇愛之曰: “此女後當遊宣慶殿.” 及?平章事金仁揆子之孝聘之婚夕之孝至門妃暴疾幾死乃謝遣卜人占病曰: “勿憂此女貴不可言必爲國母.” 時李資謙已納兩女于王聞其言惡之卽奏貶元厚爲開城府使. 歲餘府?夢太守廳事樑棟坼作大竇黃龍從竇而出詰朝?具朝服詣元厚具陳其夢以賀曰: “使君家必有異慶公其識之.” 仁宗嘗夢得荏子五升黃葵三升以語拓俊京俊京對曰: “荏者任也納任姓后妃之兆也其數五者誕五子之瑞也黃者皇也與皇王之皇同葵者揆也與道揆之揆同所謂黃葵者皇王執道揆御邦家之瑞也其數三者五子之中三子御國之兆也.” 王旣出資謙二女四年選入宮號延德宮主. 五年生毅宗王遣使下詔曰: “汝任氏起自德門入司陰敎受儆戒相成之道無險陂私謁之心得純震之長男?斯干之吉夢爰?邇臣式將好賜.” 賜銀器彩*?{段}布穀鞍馬. 七年冊爲王妃詔曰: “古先哲王之有天下也非獨由己德之茂盖亦有內助之賢. 朕?承景命嗣守丕基王假有家重人倫之大義天作之合宜君子之好?咨爾任氏夙以婦才起於德閥動必由於禮節居不忘於女功自初作嬪爰得有子豈特室家之好實增邦國之休是用擧以典章加之位號. 今遣某官某持節冊命爲王妃. 於戱儉約可以保厥身肅恭可以共其職當體朕意永孚于休.” 八年生大寧侯暻王又遣使下詔曰: “汝以俔天之資居儷極之貴樂關*?{雎}之窈窕服卷耳之勤勞乃符帶?之祥載見弄璋之慶歎嘉無已恩禮當優仍賜禮物.” 九年生明宗王又遣使下詔曰: “玆爾任氏典予內職正位中宮震索得男旣主其器?斯多子亦由爾賢謂玆?熊之祥?彼燕媒之后宜膺寵數永保洪休.” 十六年妃母李氏卒王素服避正殿百官表慰素衣三日贈李氏辰韓國大夫人后生毅宗及大寧侯璟明宗元敬國師?曦神宗承慶德寧昌樂永和四宮主毅宗卽位尊爲王太后殿曰厚德立府曰善慶置官屬. 初后愛次子欲立爲太子以故王怨之. 一日侍坐語侵后跣下殿仰天而誓忽雷雨大震電光入座王驚懼?入太后衣下俄而震殿柱王悔悟遂爲母子如初. 明宗十二年?曦死王恐后悲痛不白居數月后聞之意諸將害之憤?得氣攻?病. 時神宗封平諒公亦患痔久不入覲后疑神宗與曦同禍王命腰輿入謁后且喜且泣曰: “吾以爲死不意復見爾面.” 平諒公曰: “母后之疾勞心致然請張樂悅解.” 於是奏管絃王與平諒公上壽爲樂氣少下未幾復篤薨壽七十五葬純陵上謚恭睿太后. 明年金遣使來祭其文曰: “惟靈早自慶閥來嬪侯藩始以婦道相其夫終以母慈保厥子遽違榮養良可哀憐宜加賻贈之恩仍致酒?之奠貞魂如在寵數其歆.”

#高麗史88卷-列傳1-后妃1-092-宣平王后金氏
○宣平王后金氏兵部尙書璿之女仁宗五年納爲次妃毅宗尊爲王太妃延壽宮主. 明宗九年卒謚宣平王后.

#高麗史88卷-列傳1-后妃1-093-莊敬王后金氏,
○毅宗莊敬王后金氏宗室江陵公溫之女毅宗爲太子時納爲妃仁宗遣使下詔仍賜禮物. 毅宗卽位封爲興德宮主生孝靈太子祈敬德安貞和順三宮主高宗四十年十月加謚惠資.

#高麗史88卷-列傳1-后妃1-094-莊宣王后崔氏
○莊宣王后崔氏?知政事端之女.

#高麗史88卷-列傳1-后妃1-095-光靖太后金氏
○明宗光靖太后金氏江陵公溫之女封義靜王后生康宗延禧壽安二宮主薨. 康宗立追冊爲光靖太后冊曰: “貴以子春秋之成式謚知行戴禮之格言欲伸永慕之懷須擧追尊之典. 恭惟我聖母姿凝偃月慶洽玄雲妙齡作配於先皇婦道正儀於中饋謂當眉壽以長生坐膺至理乃乘莽渺而奄棄已積流年而臣今居莫大之崇高實本難名之鞠育雖?九州之富而無以致養唯極天下之美而庶幾薦名謹遣某官某奉玉冊追尊爲太后謚曰光靖俯納丕稱曲垂陰援.” 高宗四十年十月加謚恭平.

#高麗史88卷-列傳1-后妃1-096-宣靖太后金氏
○神宗宣靖太后金氏江陵公溫之女神宗爲平諒公納之及卽位立爲元妃三年封爲宮主冊曰: “朕聞自古有國有家立政立事非獨咨謀於外輔亦先求助於中閨咨爾金氏星?分精銀潢聯派貞明之性本自天成柔靜之儀不煩姆訓動而中節於環佩居則專精於組??朕躬之在藩以淑質而作配早?坤貞之吉不顯其光果符震長之尊則篤其慶豈獨室家之正始實惟社稷之延休共潛光於二十年聿修婦道今踐祚於九五位盡贊皇猷. 今遣使某官某持節冊命爲宮主. 於戱能以儉約率其身克紹關*?{雎}之化亦以法度供其職遠頒?管之風祗服訓辭永膺天祿.” 后生熙宗及襄陽公恕孝懷公主敬寧宮主. 熙宗立尊爲王太后府號慶興殿號長秋俄改府號爲膺慶殿號爲綏福后自幼勤女功當忠獻廢立之際備嘗艱難謹愼自守. 高宗九年薨王哀悼命有司以禮葬于眞陵上謚宣靖太后高宗四十年十月加信獻.

#高麗史88卷-列傳1-后妃1-097-成平王后任氏
○熙宗成平王后任氏宗室寧仁侯?之女諱稱任氏熙宗七年封爲咸平宮主冊曰: “朕聞易贊坤元所以配乾剛之道詩稱后德所以明王化之基故塗山適而夏業興*大任{太任}歸而周室盛盖賴內助之美以臻外理之功布在前書貽爲後範朕祗承景命纘守宏?理國先家所重人倫之本自天作合豈無君子之逑? 咨爾元妃任氏?宿分輝天潢毓粹夙著肅雍之德而無險?之心朕初在藩乃爲嘉?比登大寶益贊洪猷允?斯干之吉夢長發其祥果符純震之得男克昌厥後豈特室家之慶實惟邦國之光旣婦德之若斯宜恩章之特厚肆頒爵號?正宮庭今遣某官某持節備禮冊命爾爲王妃咸平宮主. 於戱躬勤儉以保身循法度以供祀宜思厥服罔或不祗.” 后生昌原公祉始寧侯?慶原公祚大禪師鏡智?明國師覺膺安惠太后永昌德昌嘉順貞禧四宮主高宗三十四年薨葬紹陵上謚成平王后冊曰: “功崇則禮優德盛則謚重爰稽古典式薦鴻休. 伏惟大行王后宗室之英王姬之女聖皇知其有相留養後宮上皇納以爲妃?專中?篤生邦媛升配朕躬夢幻?然縱有千秋之痛子孫多矣已符萬葉之傳凡此嬪功職由母訓何上壽未滿卽大期奄臻冥冥難可憑漠漠不可問但於疇昔歷諸險難恐積心勞因以疾化徒?無從之泣追揚不朽之芬謹遣某官某奉冊上謚曰成平王后惟冀上靈俯膺嘉冊.” 四十年十月加貞章.

#高麗史88卷-列傳1-后妃1-098-思平王后李氏
○康宗思平王后李氏義方之女康宗爲太子義方納之生壽寧宮主義方誅見黜.

#高麗史88卷-列傳1-后妃1-099-元德太后柳氏
○元德太后柳氏宗室信安侯珹之女生高宗康宗元年冊爲延德宮主詔曰: “爲君克艱理內尤劇大舜之化天下也盖賴娥皇之釐降王季之肇邦基也亦因摯仲之思齊. 顧予天匹之賢明有古后妃之輔弼?加顯冊以答潛功今遣某官某持節備禮冊命爾爲王妃延德宮主兼賜印綬衣?金銀器匹*?{段}布穀奴婢鞍馬.” 冊曰: “后妃之德王化所基周文迎渭水以立嬪本*?{支}益茂夏禹娶塗山而作匹曆數遐昌宜用前規特擧?典. 咨爾王妃柳氏天生淑質玉潤奇姿內無險陂之心外有柔嘉之行感赤龍之入寢誕得元良翫黃鳥之集林廣施仁惠顧陰功之旣著合徽號之優加玆擇蕙時載頒竹冊. 今遣某官某持節備禮冊命爾爲王妃延德宮主. 於戱能循厥度淑愼其身.” 高宗二十六年薨葬坤陵上謚元德太后四十年十月加貞康.

#高麗史88卷-列傳1-后妃1-100-安惠太后柳氏
○高宗安惠太后柳氏熙宗之女熙宗七年冊爲承福宮主高宗五年納爲妃生元宗安慶公?壽興宮主十九年薨百官玄冠素服三日上謚安惠元宗元年追尊爲王太后. 忠宣王二年元武宗降制曰: “崇德報功法擧追榮之典分邦列爵恩頒及內之章酬我舊勳同玆顯號. 高麗國王王璋曾祖母柳氏傳芳令族作配高門屬皇祚之興隆偕名藩而臣附明賢所化貞信無頗傳子至孫極富與貴三韓保國位同異姓之侯王五等*?封名亞寡君之宗室. 聿新殊渥庸慰淑靈可追封高麗王妃.”

#高麗史88卷-列傳1-后妃1-101-順敬太后金氏
○元宗順敬太后金氏慶州人莊翼公若先之女封爲敬穆賢妃高宗二十二年元宗爲太子納爲妃生忠烈王而薨元宗三年追封爲靜順王后忠烈王卽位追尊順敬太后忠宣王二年元武宗降制曰: “昭令德于前人爵以隆于三世受介福于王母恩特侈于再傳. 高麗國王王璋祖母金氏淑愼其儀柔嘉維則東藩作儷北闕聯姻不墜簪圭功有武公之父子親承?饋禮如王氏之舅姑一則彰夙夜之勤一則示閨門之肅嗣爲貴壻?有賢孫諄襲請*?之來聞赫奕徽?之?擧鳳?鸞檢翟?魚軒. 於戱重莫重於傳家有懿含飴之訓榮莫榮乎錫號往歆加?之章可追封高麗王妃.”

#高麗史88卷-列傳1-后妃1-102-慶昌宮主柳氏
○慶昌宮主柳氏宗室新安公佺之女號慶昌宮主元宗元年冊爲王后生始陽侯?順安公悰慶安咸寧二宮主王欲封忠烈爲太子后?於王曰: “太孫聞殿下東還稍無喜色且儲副繼體者也豈可立權臣之甥乎?” 王頗信之金俊力諫疑乃釋忠烈王三年誣坐呪詛廢爲庶人.

列傳卷第一.


#高麗史89卷-列傳2-00-000-00
列傳卷第二. 高麗史八十九.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史89卷-列傳2-后妃2-000-00
后妃二.

#高麗史89卷-列傳2-后妃2-001-齊國大長公主
○忠烈王齊國大長公主名忽都魯揭里迷失元世祖皇帝之女母曰阿速眞可敦元宗十五年忠烈以世子在元尙公主. 元宗薨王嗣位東還遣樞密院副使奇蘊逆公主于元王幸西北面迎之又令妃嬪諸宮主及宰樞夫人出迎宰樞百官迎于國淸寺門前王與公主同輦入京父老相慶曰: “不圖百年鋒鏑之餘復見*大平之期.” 時帝令脫忽送公主脫忽先至張穹廬?以白羊膏. 明年正月冊爲元成公主百官皆賀宮曰敬成殿曰元成府曰膺善置官屬以安東京山府爲湯沐邑. 九月生元子于離宮是爲忠宣王諸王百官皆賀公主從者在門凡入者悉*?{?}其衣謂之設比兒. 貞和宮主宴賀生男宮人小尼者布席于東廂王曰: “不如正寢.” 小尼不告公主就正寢置平牀爲公主坐式篤兒曰: “平床之坐欲使同於宮主也.” 公主大怒遽令移席西廂盖以西廂舊有高榻也. 及宮主行酒王顧見公主公主曰: “何白眼視我耶? 豈以宮主?於我乎?” 遂命罷宴下殿大哭曰: “將往吾兒處.” 遂促輦式篤兒將進輦王杖走之公主乳母曰: “主若出老婢必死于此.” 手?其?視將自絶公主乃止. 時王遣式篤兒如元請朝式篤兒將行謂大將軍印公秀曰: “公主使我奏宮主事若奏之必不利於國如何則可?” 公秀曰: “伉儷之*閒妬?之言何足上聞? 君旣奏之脫公主後悔將何及已?” 式篤兒然之. 二年公主以安平公女許嫁?都子王欲不許公主邀慶昌宮主及安平公妃令與?都妻面約婚宮主安平公之姨也. 有吐蕃僧自元來自言: “帝師遣我爲公主國王祈福.” 宰樞備旗盖出迎閭巷皆焚香. 其僧食肉飮酒常言: “我法不忌酒肉唯不邇女色.” 無何潛宿倡家又請設曼?羅道場令備金帛鞍馬?羊以*멸爲人長三尺置壇中又以*멸作小兒及燈塔各百八列置其傍吹螺擊鼓凡四日僧戴花冠手執一箭繫?布其端周回?躍車載*멸人令旗者二甲者四弓矢者三十曳?城門外. 公主施錢甚厚其徒爭之訴曰: “僧非帝師所遣其佛事亦僞也.” 公主詰之皆伏遂黜金郊外. 公主取興王寺黃金塔入內其裝嚴多爲忽刺?三哥等所竊公主將毁用之王禁之不得但涕泣而已. 後王與公主如興王寺僧乞還金塔公主不許又令忽刺?括大府寺銀入內. 郞將王涓宗室*?屬也廣平公?奪其奴婢涓壻密直金侁訟而得之後征倭溺死?獻其奴婢于公主公主召老奴問其奴婢與?奴婢連婚接派者幾三百人公主幷取之??頭宮門請還之不許. 有一尼獻白苧布細如蟬翼雜以花紋公主以示市商皆云前所未覩也問尼何從得此對曰: “吾有一婢能織之.” 公主曰: “以婢遺我如何?” 尼愕然不得已納焉. 公主嘗以松子人參送江南獲厚利後分遣宦官求之雖不産之地無不徵納民甚苦之. 三年以將入朝預設燃燈公主先出閱樂於彩棚前王將如奉恩寺宰樞不及王怒囚僉議府吏旣而令右承旨薛公儉語宰樞曰: “公主請我夙駕而卿等後至恐公主責我且囚府吏卿等毋以我爲躁也.” 是年夏以公主生女設滿月宴俄而母訃音至以才免身?之後五日乃告公主痛哭食肉如舊翼日達魯花赤設收淚宴. 王疾革宰樞請公主停營繕縱鷹?又請曰: “凡可以?禳者無不盡心唯興王寺金塔在宮中願還之.” 公主皆許之王聞之大喜令承旨李尊庇還其塔于興王寺. 王將移御天孝寺王先至山下公主繼至以陪從少怒而還王不得已亦還公主以杖迎擊之王投帽其前逐忽刺?罵曰: “此皆汝曹所爲予必罪汝.” 公主怒稍弛至天孝寺又以王不待而先入且?且擊欲上馬往竹坂宮文昌裕謂薛公儉曰: “辱豈有大於此者乎?” 公主嘗請工匠于元至是木匠提領盧仁秀使三哥告公主曰: “宮室之役旣罷?歸我乎?” 公主大怒詰宰樞曰: “我只罷役徒奈何亦遣工匠乎?” 宰樞曰: “罷役是日官之言臣等何知?” 公*王{主}益怒曰: “豈蔑視我耶? 必懲一宰樞以警其餘.” 宰樞難其對李?曰: “向者臣等以王疾篤請罷役修省幸而見聽工匠妄謂役罷辭去耳今召而復作亦未晩也.” 公主意解旣而日官又面請勿構三層閣不聽發諸道役夫督之愈急. 四年公主生男群臣宴賀. 夏王及公主如元嘉林縣人告達魯花赤曰: “縣之村落分屬元成殿及貞和院將軍房忽赤巡軍唯金所一村在今鷹坊迷刺里又奪而有之我等何以獨供賦役?” 達魯花赤曰: “非獨汝縣若此者多矣將使巡審諸道以?其弊.” 請王遣人偕往宰樞令李之?白王曰: “達魯花赤使人巡審諸道得其實以報朝廷非細事也乞收王旨與宮旨籍民歸本役.” 王從之公主不肯乃止王及公主到京師謁帝帝宴慰之王率群臣入自東南隅立庭中公主張小紅傘率永寧公王摠管夫人及諸姬?入自東北隅獻金銀器皿細苧布拜訖由東西上殿永寧公及從臣元傅李汾禧朴恒宋?康允紹從之?以下坐東偏軍?皆與焉公主以世子及小王女謁皇后獻銀十錠細苧布二十匹后見世子愛之賜酒?刀子公主又抱世子見于太子妃妃名之曰益智禮普化皇后賜公主彩*?{段}一車. 及東還公主請王欲令入京日兩殿牽龍著金花帽宰樞文武百官以禮服迎謁王遣李?傳旨印公秀以謂不可請用時服從之只令牽龍巡檢白甲指諭都將校樂官禮服迎駕王與公主入京百官致仕宰樞及三品諸宮院副使班迎于郊及宣義門. 王與公主同輦國學七管諸徒東西學堂諸生進歌謠. 五年王在元公主出內府樂器命伶官奏樂竟日鷹坊忽赤三番連日設宴又結層棚于宮中燃千燈且令伶人奏樂達曙又禿哥押生虎至公主登園亭觀之.
○六年帝流皇子愛牙赤于大靑島公主迎于城外遂張樂宴于館從者止之曰: “皇子以帝命之貶所豈可耽樂?” 遂罷. 九月以世子生辰置宴新殿時東征事急除女樂雜戱但奏漢樂群臣各以贄見世子奉觴舞王與公主歡甚序元使也速達于僉議宰相下崔仁著于上將軍下也速達謂盧英曰: “吾與崔知事一也何令坐下也?” 公主聞之曰: “仁著蒙漢耶高麗耶? 坐上將軍之下足矣.” 也速達慙. 七年皇后訃音至公主將奔喪科*?{斂}銀苧布又選良家處女以行至懿州帝?還國乃還. 八年王與公主?于忠淸道渡臨津公主怒責王曰: “遊?非急務何爲引我至此?” 王無以對次安南責尹秀曰: “此地無鵝鵠何誘王遠來?” 又謂王曰: “惟遊田是務奈國事何?” 王?憤露坐於外王火獵民有焚禾者償其直公主謂趙仁規曰: “民之病已不可言扈從者亦勞矣?歸乎?” 遂還. 十一年王以內僚上將軍金子廷爲東京副使公主謂王曰: “予聞東京是王之母鄕然乎?” 王曰: “然” 公主曰: “家奴爲邑宰可乎南班人得居中外重任始自何代?” 王曰: “自元廟始.” 公主曰: “王眞元王之子也.” 王有?色. 王留意音律嘗使內竪與伶人鼓樂公主遣人告王曰: “以絲竹而理國家非所聞也.” 遂罷之. 十三年公主將入覲命選良家子女使忽赤搜索人家雖無女者亦驚擾怨泣聲?閭巷遂選西原侯瑛大將軍金之瑞侍郞郭蕃別將李德守女又遣中郞鄭允耆于江華搜奪民家所藏白金五十斤乃與世子如元次溫泉世子有不豫色忽刺?問其故曰: “吾將?西原侯女今在選中以故不悅.” 忽刺?以告公主卽遣其女公主至西京聞賊起咸平府道梗遂還有告中郞將金仲卿以美女獻王者公主遂囚仲卿巡馬所. 初世祖以亡宋醫鍊德新賜王德新能合助陽丸得幸於王及公主伍允孚嘗痛憤以爲: “此藥不宜胎産使三韓*?{支}胤不蕃者必此人也.” 公主連歲有身及王得德新藥更不妊娠. 十七年元將薛?干平哈丹謁公主獻所?男女五十良馬五匹王與公主置宴慰之公主坐當中那蠻?坐其右王坐其左都歡大王阿石駙馬河西國王重慶郡王薛?干?梨帖木兒塔出等皆以次坐翼日亦如之. 十九年王與公主如元次金郊王怒供億稽緩杖西海按廉使庾瑞至鳳州瑞享王溫言慰之公主曰: “前日金郊則受譴今日鳳陽則取悅所進膳羞盡是民膏還駕時勿以*?{斂}民取悅爲事.” 二十年世祖崩成宗卽位冊公主曰: “朕嗣有令緖時庸展親?先朝帝女之賢視今日宗藩之貴肆揚煥號用率?章釐降高麗國王公主忽都魯揭里迷失毓秀天潢承徽宸極孝恭有則早閑?範之慈警戒無違特借公宮之重正嬪儀於貳館敦王化於三韓車服不係其夫義方以敎其子旣優旣渥是惟茅土之分來歸來寧與覩邦國之慶因廷臣之建議卽邑國以*?封于以錫丹?紫禁之恩于以彰赤??車之寵. 於戱周王姬爲婦道之準以成其肅雍唐漢陽以皇姑之尊深戒乎驕侈罔?前代得專令名可封安平公主.” 二十二年王與公主如元明年晉王將之國帝幸其邸餞之王與公主侍宴酒?公主歌王起舞. 是年五月還國時壽寧宮芍藥盛開公主命折一枝把玩良久感泣尋得疾薨于賢聖寺壽三十九遣副知密直元卿如元告喪元遣火魯忽孫來弔喪皇太后賜賻又轉藏經追福公主嘗入朝親命?工寫眞至是來自元安于仁和殿九月葬高陵謚莊穆仁明王后. 二十四年晉王遣使致祭高唐王亦遣使歸賻是年忠宣王受禪追尊爲仁明太后二年武宗降制曰: “三韓爲國五季已王雖居東海之濱實享南面之奉由其先有功於太祖許帝室以連姻故季女鍾愛於世皇卽公宮而命醮方?靑軒之桃李俄晞白露於??永懷懿親用隆恤典高麗王璋?皇姑安平公主高麗王妃發祥坤掖分派天潢以舜妃癸比之宵明爲古公亶父之姜女善於?德車服不矜其夫家樂有娠賢茅土已纘其父服可謂全妻道之終始苟不因湯沐之安平原進大封曷彰尊屬? 於戱自他邦而北闕最道路之五千移近甸於東秦盡山河之十二明靈可作殊報是承可追封皇姑齊國大長公主高麗國王妃.”

#高麗史89卷-列傳2-后妃2-002-貞信府主王氏
○貞信府主宗室始安公絪之女忠烈卽位冊爲貞和宮主二年有人投匿名書于達魯花赤石抹天衢館又呼於道曰: “有衣則衣有食則食勿爲他人所得.” 明日達魯花赤以告王及齊國公主其書曰: “貞和宮主失寵使女巫呪詛公主.” 公主遣忽刺?三哥車古?等囚宮主于螺匠家封其府庫賴柳璥力辨得釋. 宮主自公主釐降恒居別宮與王絶不相通公主薨忠宣受內禪奉迎王及宮主上壽宮主生江陽公滋靜寧明順兩院妃忠肅六年卒.

#高麗史89卷-列傳2-后妃2-003-淑昌院妃金氏
○淑昌院妃金氏尉衛尹致仕良鑑之女有姿色嘗嫁進士崔文早寡齊國公主薨忠宣爲世子疾幸姬無比專寵斬之欲慰解忠烈意以金氏納之後封淑昌院妃忠烈薨忠宣祭殯殿遂幸妃兄金文衍家與妃相對移時人始訝之後十餘日移御文衍家蒸焉未幾進封淑妃. 妃日夜百態妖媚王惑之不親聽政遂命停八關會元皇太后遣使賜妃姑姑姑姑蒙古婦人冠名時王有寵於皇太后故請之妃戴姑姑宴元使宰樞以下用幣賀妃嘗以四月八日張燈後園設火山具絃管以自娛其黃簾繡幕皆供御之物觀者如市三日乃罷. 妃嘗居母憂邀宴宰樞又如銀字院設法會宰樞亦與焉. 時王在元妃或宴元使或遊朴淵或如寺院飯僧出入無度車服衣仗與公主無異.

#高麗史89卷-列傳2-后妃2-004-?國大長公主
○忠宣王?國大長公主寶塔實憐元晉王甘麻刺之女忠烈二十二年忠宣以世子在元尙主二十四年公主自元來帝使太子阿木罕丞相雍吉刺?護行忠烈幸金郊百官郊迎儀仗妓樂如迎王禮. 是年忠宣受禪號公主宮曰中和府曰崇敬置官僚公主妬趙妃專寵作畏吾兒字書付隨從闊闊不花闊闊?二人如元達于皇太后. 畏吾兒古回?也元古無字八思巴始制蒙古字然往來書多用畏吾兒字. 其書云: “趙妃詛呪公主使王不愛.” 王使朴景亮問二人書中事二人不應反歐之. 王懼白忠烈忠烈幸公主所慰安之又以所籍都成器金?玄宗柱張祐等家産人口賜闊闊不花闊闊?章吉徹里等又以?妻賜闊闊不花欲解公主怒公主猶遣闊闊不花闊闊?與大將軍金精吳挺圭等如元告之. 頃之有人貼匿名書於宮門云: “趙仁規妻事神巫呪詛使王不愛公主而愛其女.” 公主下仁規及其妻于獄又囚仁規子瑞璉珝女壻朴義盧穎秀等及妻又遣徹里如元告貼榜事貼榜者乃司宰注簿尹彦周也. 上洛伯金方慶等諸致仕宰相詣公主乞留徹里不從王又使人請之亦不聽闊闊不花等與太后使者還自元以帝命囚崔?紹及將軍柳溫于巡馬所又囚趙妃元又遣使來鞫仁規凡乘傳者百餘遂以仁規如元又鞫仁規妻極慘酷妻不勝苦誣服元又遣使執趙妃及宦者李溫以歸太后遣蕃僧五人道士二人來?公主呪詛又遣洪君祥享王欲使王與公主合?人謂王自尙主以來有?夫婦之道然嬪妾或進御有身故致妬忌之?是年忠烈復位王與公主如元. 二十七年忠烈遣都僉議司使閔萱表請改嫁公主萱不敢進而還語在世家. 三十二年王惟紹等?于皇后欲以瑞興侯琠改尙公主琠貌美忠烈使之?服數往來以觀公主公主素不謹每與內僚諸人亂王益不屑故遂屬意於琠語在惟紹傳. 王復位二年元封爲韓國長公主五年與王還國王使順妃淑妃迎于金巖驛?用幣宰樞亦如之僧徒亦迎拜獻幣公主所乘車二兩飾以金銀錦綺後車五十兩氈帳有大小大者可載十四車金瓮一鍾二大鍾子六只里麻鍾子?欒只鍾子及盞兒各十銀札思麻十四番甁二大鍾子只里麻鍾子各十?欒只鍾子十四察刺盞兒察渾盞兒各六灌子二猪?*??子及胡蘆各一摠金四十錠二十九兩銀六十八錠三十四兩. 諸器名皆蒙古語也. 車服斷送之盛前世所未有. 忠肅二年公主如元帝遣院使闊闊?等迎之忠宣時在元請迎于道帝許之乃至?州之南迎之公主在元尋不豫太后遣院使唐古?問疾仍令侍疾未幾薨奉柩東還帝命中書省御史臺百官奠于道明年喪至自元百官玄冠素服迎于郊殯永安宮葬以禮忠惠四年元追封?國大長公主.

#高麗史89卷-列傳2-后妃2-005-懿妃
○懿妃也速眞蒙古女生世子鑑忠肅王忠肅三年薨于元還葬于國追贈懿妃.

#高麗史89卷-列傳2-后妃2-006-靜妃王氏
○靜妃宗室西原侯瑛之女忠穆元年薨追贈靜妃.

#高麗史89卷-列傳2-后妃2-007-順和院妃洪氏
○順和院妃洪氏南陽人府院君奎之女.

#高麗史89卷-列傳2-后妃2-008-妃趙氏
○趙妃祥原郡人平壤君仁規之女忠烈王十八年忠宣爲世子納以爲妃二十四年韓國公主妬妃專寵?于元語在?國公主傳.

#高麗史89卷-列傳2-后妃2-009-順妃許氏
○順妃許氏孔巖縣人中贊珙之女嘗嫁平陽公?生三男四女?死忠烈王三十四年忠宣納之及卽位冊爲順妃後淑妃得幸順妃之女入侍皇太子謀辱淑妃白太子令淑妃赴都中郞將尹吉甫以擊毬得出入東宮故請於太子止之. 後元遣使賜妃姑姑百僚宴妃弟用幣以賀妃與淑妃不平至是王令淑妃往賀終宴之*閒二妃五出更衣以服飾相高. 忠肅後四年卒元遣完者來會葬.

#高麗史89卷-列傳2-后妃2-010-?國長公主
○忠肅王?國長公主亦憐眞八刺元營王也先帖木兒之女忠肅三年王在元娶之是年冬與王來六年薨殯于延慶宮追贈靖和公主遣元尹任子松如元告訃郞將李麟告訃于營王營王遣使來弔喪皇太后亦遣中使於侁不花來弔七年葬明年元中書省遣宣使李常志來囚公主宮女胡刺赤女子及饔人韓萬福問公主薨故萬福云: “去年八月王?御德妃於延慶宮公主妬被王歐鼻?又於九月王如妙蓮寺歐公主於侁夫介等救之.” 常志遂執胡刺赤女子及萬福等以歸白元恒朴孝脩等上書中書省辨萬福誣告是年冬奉安公主眞于順天寺忠惠四年元追封?國長公主.

#高麗史89卷-列傳2-后妃2-011-曹國長公主
○曹國長公主金童元順宗子魏王阿木哥之女忠肅十一年王在元娶之明年與王來從王幸漢陽龍山生子是爲龍山元子未幾公主薨于行宮年十八元遣左司郞脫必?來致奠忠惠四年元追封曹國長公主.

#高麗史89卷-列傳2-后妃2-012-慶華公主
○慶華公主伯顔忽都蒙古女王在元娶之後二年與王來五年開府曰慶華置官屬. 王薨忠惠再宴公主于永安宮公主亦邀忠惠宴及酒罷忠惠佯醉不出暮入公主臥內公主驚起忠惠使宋明理輩扶之使不動且掩其口遂蒸焉. 翌日公主恥之欲還于元使買馬忠惠命李儼尹繼宗等禁馬市不得賣馬元使頭麟等來進御酒于公主執忠惠以歸. 公主囚贊成事鄭天起于征東省仍命金之謙權征東省金資提調都僉議使司. 忠惠五年薨葬以禮恭愍十六年元贈謚肅恭徽寧公主.

#高麗史89卷-列傳2-后妃2-013-明德太后洪氏
○明德太后洪氏南陽人府院君奎之女生而聰慧端恪王卽位選入宮冊爲德妃動遵禮法王甚重之二年生子禎百官賀是爲忠惠王又生恭愍王後忠肅尙元?國長公主以公主妬忌后出居定安公第. 王數夜幸之尹碩孫奇等密白王移御定安公第遷后於隣家以便往來. 有女巫以妖言出入后宮頗見信愛后尋知妖妄籍其財産令左右榜殺之. 忠惠旣卽位忠肅聽鄭萬吉姜融金元祥讒*閒遂勒后歸田里不許母子相見. 元執忠惠以歸宰相享后以慰之后引見政丞蔡河中曰: “卿爲首相見君之惡何不匡救? 以至於此其阿諛順旨不一諫者徒欲固其祿位也今王被執而去卿曾不遣一介奔問起居?然無恥今雖具酒食予何忍下咽.” 泣而却之. 初立府曰德慶及恭愍卽位改號文睿尊爲大妃. 元年王欲躬?*大室判書雲事姜保以陰陽拘忌言今年不可親祀都堂責之曰: “祀大事汝何沮之?” 有姦臣告于后后固止之. 十年王以紅賊逼京奉后南狩. 十五年德寧公主享后于文睿府時辛旽方得幸勢甚熾從王入見后不賜坐旽趨出王曰: “僉議國之柱石何不賜坐?” 后正色曰: “吾未亡人安敢與外僧共坐?” 王?然旽銜之讒*閒百計. 十七年侍中柳濯以諫馬巖役繫獄后使人諭王釋之王不聽. 十八年夏旱王謁后語及旱災后曰: “王知天之所以旱耶去年不雨百姓餓死今又大旱民不聊生王孰與爲君? 奈何委政臣下多殺有功無罪之人大興土木以傷和氣乎? 王爲元子時百姓屬望惟恐王不爲君怨忠惠無道我亦以爲然. 忠惠時歲屢?而殺人少今何反不及耶? 且王年非幼何假國柄他人手乎?” 因泣下王有不豫色曰: “母后何彰子之過若是歟? 多殺人非臣之罪但禁亂臣耳.” 自是王怨后旽之讒*閒亦行孝遂衰. 十九年太祖高皇帝遣尙寶司丞?斯來錫王命又賜后*?{段}線羅紗王構佛宇上樑壓死者二十六人肢體異處不可忍視后聞之請罷役不聽. 二十年旽伏誅王以濯爲旽黨將殺之后使人請赦王怒縛使者繫獄. 王久闕定省及后有疾乃往省之. 二十一年正月王上尊號赦二罪以下冊曰: “王化之本莫先於孝人子之職宜顯其親?聖善之有恩?封崇之以禮? 恭惟王大妃夙傳家業克著母儀貞靜本乎天資柔順形於日用配先考專治于內警戒無違保小子式至于今?勞罔極. 年垂八秩位冠東?以言其德則宗社之所由安以言其功則臣民之所共賴持?抱管雖未足以形容檢玉泥金庶小伸於愛敬考本朝之舊典遵歷代之通規謹率百官奉金寶玉冊上尊號曰崇敬王太后茂對鴻名誕膺鉅慶?于萬壽祚我三韓.” 改文睿府爲崇敬其年夏旱后使人告王曰: “天之久旱由人所召辛旽黨人妻妾沒爲官婢者可令放之婦人何與焉?” 王從之惟旽妻妾不赦. 二十二年王欲以辛禑爲嗣請就學命成均直講李崇仁授書后不欲托辭曰: “兒尙幼稍長就學未爲晩.” 王曰: “臣今數窮當死今不立嗣社稷誰托且影殿之役誰繼吾志?” 后曰: “影殿壯麗天下罕比勞民傷財莫甚焉水旱災變靡不由此宜罷其役.” 又曰: “人臣出從王事入治家産而金興慶等諸子弟日夜在內不得歸家豈不怨王王嘗偏信賊旽不聽予言幾至誤國今又若爾何耶? 宜令子弟輪番宿衛且萬機至煩宵?勤政猶懼不及今王日中而起軍國之務豈無稽滯? 王宜夙興夜寐親聽國政以孝老母.” 王不悅欲辭去后再三言之王對曰: “謹從命.” 又問: “何不御妃嬪.” 王曰: “無如公主者.” 因泣下后笑曰: “一死理之常王亦終不免矣何慟之甚也恐爲人笑愼勿復然.” 后數對王言過失王不悅宮人宦官相戒毋得言王過失於后后亦知其然及聞王殺忠惠王?子釋器佯不知乃曰: “昨夢見死屍心不平.” 令膳夫備素膳以進. 二十三年九月甲辰王見弑后欲擇立宗室侍中李仁任率百官立禑. 三年倭寇江華恣殺虜后遣楊伯顔言於都堂曰: “倭賊肆暴屠害生民不可坐視今倭僧良柔等奉使而來可遣說賊曰: ‘汝亦人耳何殘忍之甚也? 汝欲金銀粟帛則我何惜焉雖土地亦當與之無徒殺人爲也.’ 以此開曉之如何?” 侍中慶千興曰: “是示弱也.” 乃止. 五年禑乳?張氏有罪百官請下獄禑使人問於后曰: “古亦有出乳母者乎?” 后曰: “豈可以古今有無論? 但因時制宜耳.” 百官固請禑不聽后曰: “豈可使一女之故令擧國?望?” 召張氏趣下獄張氏在禑前不出后怒命輦欲幸別宮禑由是竟出張氏. 六年春正月戊戌薨壽八十三前夕執禑手曰: “我國傳世之久將五百年大抵人君率不聽臣僚言願王稽大疑決大事必咨侍中慶復興李仁任判三司崔瑩及諸相愼勿徑情直行又君擧必書不可數出遊觀.” 二月葬令陵謚曰恭元恭讓王三年禮曹請曰: “忠肅王妃洪氏乃忠惠王恭愍王之母后忠惠王妃尹氏乃忠定王之母后以正統君王有後之妃?今不祀實爲闕典乞二妃忌祭及眞殿祭悉倣近代先后禮.” 從之.

#高麗史89卷-列傳2-后妃2-014-壽妃權氏
○壽妃權氏福州人左常侍衡之女初嫁密直商議全信子衡以全家不肖欲離之而未果忠肅後四年托內旨絶婚遂納于王冊爲壽妃忠肅薨忠惠蒸焉後元年卒.

#高麗史89卷-列傳2-后妃2-015-德寧公主
○忠惠王德寧公主亦憐眞班元鎭西武靖王焦八之女忠肅十七年忠惠在元尙公主生忠穆王長寧翁主公主嘗請乾洞社主於旻天寺受戒忠惠薨忠穆幼?卽位公主方盛年居中裴佺與康允忠出入得幸. 有人錄佺罪惡貼匿名狀于版圖門公主召諸宰相曰: “自今裴佺勿復近侍.” 後佺猶在公主宮中用事忠穆不豫公主徙居密直副使安牧第庶務皆取決王薨公主命德城府院君奇轍政丞王煦攝行征東省事. 忠定時公主頗與政王不能沮二年如元恭愍三年還王以主屬爲嫂事之甚謹供奉視三殿十六年元封貞順淑儀公主辛禑元年薨葬頃陵三年?神孝寺忠惠王眞殿恭讓王二年?太廟.

#高麗史89卷-列傳2-后妃2-016-禧妃尹氏
○禧妃尹氏坡平縣人贊成事繼宗之女生忠定王. 忠定元年立府曰敬順置丞注簿各一舍人二忠定遜于江華供膳不充往來又絶憂愁號泣妃請恭愍往見之留數日還辛禑六年薨. 恭讓三年禮官建白妃之忌祭及眞殿祭悉倣近代先后從之.

#高麗史89卷-列傳2-后妃2-017-和妃洪氏
○和妃洪氏評理鐸之女鐸爲慶尙道鎭邊使王聞其女有姿色賜鐸衣酒後三年未納而冊爲和妃置于宰臣尹?第以便往來然臨幸數日而寵絶.

#高麗史89卷-列傳2-后妃2-018-銀川翁主林氏
○銀川翁主林氏商人信之女丹陽大君之婢也賣沙器爲業王見而幸之有寵. 三年王將納和妃林氏妬之乃封爲銀川翁主以慰其意時稱沙器翁主. 王起三峴新宮其制度不類王居庫屋百*閒實穀帛廊?置綵女有二女被選當入泣下王怒以鐵椎擊殺之又多置??皆翁主意也. 王好熱藥諸妃嬪皆不能當御唯翁主得幸生釋器開福宴奪市人帛爲幣. 王被執如元高龍普等封內帑翁主泣曰: “王只著禮服不服重?今寒甚願獻王?.” 龍普許之龍普又放翁主等宮人百二十六人.

#高麗史89卷-列傳2-后妃2-019-魯國大長公主
○恭愍王徽懿魯國大長公主寶塔失里元宗室魏王之女王在元親迎于北庭元封承懿公主. 王卽位與之東還置府曰肅雍. 元年王欲躬?*大室公主?王侍臣曰: “若等侍王詣*大廟則吾必罪之.” 由是王不得行五年王幸奉恩寺聽僧普虛說法公主從太后繼至侍女僧徒雜遝無別王又邀普虛于內殿公主太后喜泣下霑襟親侑茶果公主施瑠璃盤瑪瑙匙等物. 八年宰相白公主曰: “王卽位九年未有太子願選良家女充後宮.” 公主許之乃納李齊賢女爲妃寔非王意公主復悔之不進膳於是?竪女謁讒謗百端公主遂有妬志. 十年避紅賊從王南幸事出倉卒去輦而馬見者皆泣下. 明年興王之變王入太后密室蒙?而匿公主坐當其戶亂定王乃出. 十四年二月王以公主有身彌月赦二罪以下及難産病劇令有司禱于佛宇神祠又赦一罪王焚香端坐暫不離側公主尋薨王悲慟不知所爲贊成事崔瑩請移御他宮王曰: “吾與公主約不如是不可遠避他處以圖自便.” 命王福命主喪事輟朝三日百官玄冠素服設殯殿國葬造墓齋四都監各置判事使副使判官錄事又設山所靈飯法威儀喪??車祭器喪服返魂服玩小造棺槨墓室鋪陳眞影等十三色各置別監以供喪事令諸司設奠賞其?潔者於是爭務華侈至有稱貸以辦者. 王素信釋敎至是大張佛事每七日令群僧梵唄隨魂輿自殯殿至寺門幡幢蔽路??喧天或以錦繡蒙其佛宇金銀彩帛羅列左右觀者眩眼遠近諸僧聞者皆爭赴遣密直副使楊伯顔如元告喪. 四月壬辰葬正陵群臣上號曰仁德恭明慈睿宣安王太后將葬王命?儀衛次第山陵制度觀之不覺涕泗. 喪事依齊國大長公主例窮奢極侈以此府庫虛竭. 王惑浮屠說欲火葬侍中柳濯不可乃止. 王手寫公主眞日夜對食悲泣三年不進肉膳令朝臣除拜及出使者皆詣陵下如閤門行禮. 十五年大起公主影殿于王輪寺之東南令百官輦木石數百夫挽一木尙不能進呼耶聲動天地晝夜不絶牛死者相繼于道. 十六年元遣前遼陽理問忽都帖木兒賜公主謚曰魯國徽翼大長公主王幸魂殿告錫命設大享敎坊奏新撰樂詞王坐對公主眞侑食如平生後又幸正陵巡視塋域徘徊悲思御丁字閣奏胡歌獻酬尋命改公主謚李仁復李穡遂改徽懿以聞從之. 十九年置守陵戶納土田臧獲于雲岩寺王與群臣同盟曰: “有國有家配匹莫重?玆內助之賢宜在不忘惟仁德恭明慈睿宣安徽懿魯國大長公主分派天潢連芳戚?禮從親迎來嬪我家潛邸燕京旣同甘苦?及東旋再定禍亂辛丑妖賊犯京播遷于南贊成克復癸卯興王倉猝之變賊在?步橫身障蔽又其兇謀攘竊國璽乃能出奇密令收護?我國家式至今日比功提甲亦無?焉溫恭小心循蹈婦則慈祥惠愛克著母儀儆戒相成多所匡救是宜終始共守宗?乃以彌月之辰竟殞厥身興言及此痛楚尤深上國贈徽懿魯國大長公主之號群臣獻慈睿宣安之謚葬于雲岩寺東麓號曰正陵神御之所在城中者曰仁熙仰稽太祖以來歷代成規增益光大期盡予心肆與群臣同發誓願於仁熙殿立千手道場又以德泉庫寶源庫延德宮永和宮永福宮永興宮屬之以備供用又於寶源庫別置解典庫又將宮中所御之物買布一萬五千二百九十三匹分給州郡隨本多少以取息諸道諸色人匠合納貢布幷委寶源庫收掌雲岩寺納田二千二百四十結奴婢四十六口以資冥福置陵戶百有十四期至不替. 佛天在上宗社在下今我同盟及後代君臣不遵此盟或有侵奪盜用者神必?之. 雲岩元係敎宗今改昌化屬禪宗又改光岩.”

#高麗史89卷-列傳2-后妃2-020-惠妃李氏,
○惠妃李氏?林人府院君齊賢之女魯國大長公主無子宰相請納名家女宜子者於是選入封惠妃洪倫韓安之强辱諸妃也妃拒不從恭愍旣見弑剃髮爲尼.

#高麗史89卷-列傳2-后妃2-021-益妃韓氏
○益妃韓氏宗室德?君義之女以選入封益妃王嘗宴內殿妃起爲壽王怡然顧謂近臣禹確曰: “美如何耶.” 及王得心疾令洪倫韓安等强辱妃妃拒之王怒抽劒欲擊妃懼從之自是倫等矯旨數往來妃亦知其詐然不拒遂有身語在倫等傳. 辛禑時臺諫交章請殺妃所生子從之. 初中郞將金元桂收其子養于家至是鞫之乃女也臺諫又請鞫妃禑不許曰: “是彰先君之失也.” 恭讓王卽位以王女敬和宮主養于妃家命有司賜妃田.

#高麗史89卷-列傳2-后妃2-022-定妃安氏
○定妃安氏竹州人竹城君克仁之女十五年以選入封定妃. 克仁爲同知密直與侍中柳濯等上書諫馬巖役王大怒出妃歸第曰: “非惡汝也惡汝父也.” 尋召妃還. 洪倫韓安之强辱諸妃也妃被髮徒跣欲縊死王懼而止. 辛禑卽位妃年少美而艶禑每戱之曰: “予後宮人何無如母氏者乎?” 數如妃所或一日兩三至或夜至或至而不得入頗有醜聲聞於外禑一日如妃所妃以有疾不梳不見妃見其弟判書安淑老女於禑禑納爲賢妃人謂妃畏人譏欲以自掩也. 十三年立府曰慈惠置官屬明年禑遜于江華百官奉傳國璽獻于妃遂以妃敎立禑子昌. 昌卽位臺臣以妃及惠妃愼妃俱非正嫡請只給歲祿. 明年我
太祖與諸大臣定策奉妃敎迎立恭讓王王尊妃爲貞淑宣明敬信翼成柔惠王大妃冊曰: “爲之後者爲之子當推孝敬之心有是實者有是名?擧尊崇之典? 此春秋之大義而古今之通規. 恭惟王大妃系出蟬聯德符窈窕先朝作配尋遭中否之運一旦主盟坐定再安之策旣廓除異姓之禍仍遂立宗親之賢顧以?末之資獲?艱大之托化家爲國實蒙補鍊之功順色承顔恒奉怡愉之養然不進其嘉號曷足酬其至恩? 率?衆情爰擇穀旦謹奉冊寶上尊號曰貞淑宣明敬信翼成柔惠王大妃殿曰敬愼. 誕膺休慶丕??倫象服是宜化益敦於正始眉壽無害福自享於*大平.”

#高麗史89卷-列傳2-后妃2-023-愼妃廉氏
○愼妃廉氏瑞原縣人曲城府院君悌臣之女以選入封愼妃洪倫韓安之强辱諸妃也妃拒不從恭愍旣見弑剃髮爲尼.

#高麗史89卷-列傳2-后妃2-024-順妃盧氏
○恭讓王順妃盧氏交河郡人昌城君?之女元年十一月立爲順妃開府曰懿德置僚屬. 三年三月都評議使司奏曰: “殿下受命中興以正大位奉承宗廟社稷之祀中宮所以助祭祀東宮所以重國本宜令有司擧行冊禮以正名號.” 又請追贈王大妃國大妃中宮三代祖考以彰孝理從之七月追謚妃三代八月授妃竹冊金印. 妃生世子奭肅寧貞信敬和三宮主.

列傳卷第二.


#高麗史90卷-列傳3-00-000-00
列傳卷第三. 高麗史九十.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史90卷-列傳3-宗室1-000-00
宗室一.

#高麗史90卷-列傳3-宗室1-001-00
○高麗封宗室之親且尊者曰公其次爲侯?者爲伯幼者爲司徒司空摠稱曰諸王皆不任事所以保親親也今據舊錄作宗室傳公主別附其後.

#高麗史90卷-列傳3-宗室1-002-太子泰
○太祖二十五子莊和王后吳氏生惠宗神明王太后劉氏生太子泰定宗光宗文元大王貞證通國師神靜王太后皇甫氏生戴宗旭神成王太后金氏生安宗郁貞德王后柳氏生王位君仁愛君元莊太子助伊君獻穆大夫人平氏生壽命太子東陽院夫人庾氏生孝穆太子義孝隱太子肅穆夫人生元寧太子天安府院夫人林氏生孝成太子珠琳孝祗太子興福院夫人洪氏生太子稷小廣州院夫人王氏生廣州院君聖茂夫人朴氏生孝悌太子孝明太子法登君資利君義城府院夫人洪氏生義城府院大君.
○太子泰無嗣.

#高麗史90卷-列傳3-宗室1-003-文元大王貞
○文元大王貞史逸封贈之由子千秋殿君尙光宗女阿志君早卒史皆逸其名.
○證通國師史逸其名.

#高麗史90卷-列傳3-宗室1-004-戴宗旭
○戴宗旭光宗二十年卒子孝德太子成宗敬章太子成宗卽位追尊睿聖宣慶太王廟號戴宗卽故葬號泰陵?享*大廟穆宗五年加號和簡顯宗五年加恭愼十八年又加顯獻.

#高麗史90卷-列傳3-宗室1-005-安宗郁
○安宗郁居第在王輪寺南與景宗妃皇甫氏私第近景宗薨妃出居其第郁遂烝有身事覺成宗流郁泗水縣謂曰: “叔犯大義故流之愼勿焦心.” 命內侍謁者高玄押送玄還郁贈詩曰: “與君同日出皇畿君已先歸我未歸旅檻自嗟猿似?離亭還羨馬如飛帝城春色魂交夢海國風光?滿衣聖主一言應不改可能終使老漁磯.” 初流郁之日皇甫氏免身而卒成宗爲擇傅姆養其兒兒至二歲姆常誨之曰: “爺.” 一日成宗召見姆抱以入兒仰視成宗呼云: “爺.” 就膝上?衣襟又再呼: “爺.” 成宗憐之下淚曰: “此兒深慕父也.” 遂送泗水以歸郁是爲顯宗郁工文辭又精於地理嘗密遺顯宗金一囊曰: “我死以金贈術師令葬我縣城隍堂南歸龍洞必伏埋.” 成宗十五年郁卒于貶所顯宗如其言將葬請伏埋術師曰: “何大忙乎.” 明年二月顯宗還京及卽位追尊孝穆大王廟號安宗八年四月移葬乾陵五月加號憲景十二年改孝穆爲孝懿十八年加聖德後稱武陵.

#高麗史90卷-列傳3-宗室1-006-王位君
○王位君史逸其名無嗣.

#高麗史90卷-列傳3-宗室1-007-仁愛君
○仁愛君史逸其名無嗣.

#高麗史90卷-列傳3-宗室1-008-元莊太子
○元莊太子史逸其名子興芳宮大君亦逸其名.

#高麗史90卷-列傳3-宗室1-009-助伊君
○助伊君史逸其名無嗣.

#高麗史90卷-列傳3-宗室1-010-壽命太子
○壽命太子史逸其名子弘德院君圭.

#高麗史90卷-列傳3-宗室1-011-孝穆太子義
○孝穆太子義生一子出家.

#高麗史90卷-列傳3-宗室1-012-孝隱太子
○孝隱太子史逸其名或稱東陽君性險戾交結群小潛懷異圖光宗 賜死子琳禎孝隱之死琳禎以幼獲免逃竄糊口民*閒康兆用事奏授琳禎爵給臧獲田莊屬宗籍. 琳尙書左僕射卒. 禎太子詹事上輕車都尉顯宗三年卒謚溫潔贈工部尙書.

#高麗史90卷-列傳3-宗室1-013-元寧太子
○元寧太子史逸其名子孝當太子.

#高麗史90卷-列傳3-宗室1-014-孝誠太子琳珠
○孝誠太子琳珠無嗣.

#高麗史90卷-列傳3-宗室1-015-孝祗太子
○孝祗太子史逸其名無嗣.

#高麗史90卷-列傳3-宗室1-016-太子稷
○太子稷無嗣.

#高麗史90卷-列傳3-宗室1-017-廣州院君
○廣州院君史逸其名惠宗二年外舅王規欲立以爲王謀逆見誅院君亦不知所終.

#高麗史90卷-列傳3-宗室1-018-孝悌太子
○孝悌太子史逸其名早卒無嗣.

#高麗史90卷-列傳3-宗室1-019-孝明太子
○孝明太子史逸其名早卒無嗣.

#高麗史90卷-列傳3-宗室1-020-法登君
○法登君史逸其名早卒無嗣.

#高麗史90卷-列傳3-宗室1-021-資利君
○資利君史逸其名早卒無嗣資利方言季子.

#高麗史90卷-列傳3-宗室1-022-義城府院大君
○義城府院大君史逸其名無嗣.

#高麗史90卷-列傳3-宗室1-023-興化宮君
○惠宗二子義和王后林氏生興化宮君宮人哀伊主生太子濟.
○興化宮君史逸其名.

#高麗史90卷-列傳3-宗室1-024-太子濟
○太子濟無嗣.

#高麗史90卷-列傳3-宗室1-025-慶春院君
○定宗一子文成王后朴氏生慶春院君.
○慶春院君史逸其名.

#高麗史90卷-列傳3-宗室1-026-孝和太子
○光宗二子大穆王后皇甫氏生景宗孝和太子.
○孝和太子史逸其名無嗣.

#高麗史90卷-列傳3-宗室1-027-平壤公基
○顯宗五子元成太后金氏生德宗靖宗元惠王后金氏生文宗平壤公基宮人韓氏生檢校太師忠.
○平壤公基顯宗十二年命名賜禮物二十二年冊爲弘仁崇孝光德功臣守太尉兼尙書令開城國公靖宗初冊加守太保冊曰: “固本枝而永世往代令猷分寶玉以展親先王美範是封崇於戚里作藩屛於王家旣有元功合加寵數. 咨爾基靈源誕跡偉器推名志篤忠貞身勤夾輔爰遵規於九錫乃授職於三公賜以奇珍兼之命服. 今遣某官某備禮冊命汝爲守太保階勳餘?如故體予丕訓勵乃深誠.” 文宗初基病下制遣醫視疾又其生日賜禮幣後改封平壤公三年加守太師兼內史令十五年又加中書令二十三年卒後追封靖簡王子璡?瑛. 璡太尉?司空早卒. 初校尉巨身謀廢王立基二十六年兵士張善上變告命誅巨身夷其族基已死乃流璡于海南瑛以幼免又以平章王懋崇長寧宮主李氏遂安宅主李氏與其謀乃放懋崇及其子?于安東長寧宮主遂安宅主于谷州擢善爲將軍子孫各賜職一級璡尋卒. 瑛尙靖宗女保寧宮主封樂浪伯加守司徒獻宗時拜開府儀同三司進爲侯肅宗加輸忠功臣守太尉食邑二千戶食實封三百戶睿宗七年卒年七十謚敬安子禎?. 禎授檢校尙書右僕射進檢校司空尙肅宗興壽公主加特進檢校司徒守司空承化伯食邑二千戶食實封三百戶賜贊化功臣號仁宗八年卒子梓杞梓檢校右僕射守司空毅宗十八年卒杞尙睿宗女承德公主子珹璞?. 珹封信安伯康宗爲太子納其女爲妃後進爲侯明宗八年卒子沅?. 沅封桂城侯子璟瑃禧*??璟封淸化侯高宗四十六年卒子溫??珽. 溫封承化侯元宗十一年三別抄叛逼溫爲王據珍島蒙古遣?子雍熙等來討?囑雍熙曰: “救溫死.” 及破珍島洪茶丘先入殺之及其子守司徒桓. ?封丹陽伯子?封長陽公. ?封永寧公美容儀慷慨有志略善騎射讀書通大義高宗二十八年稱爲王子入質蒙古四十年從蒙古也窟大王圍攻忠州王賜?書曰: “昔爾入侍天庭之日出自誠心決然獨斷以一介孤身代三韓萬姓而往者豈以一身之安危憂樂爲慮哉? 但爲國爲家庶全忠孝耳. 十餘年*閒險阻艱難千態萬狀殆不可容說雖然夙志如彼能不益?誠懇永安社稷乎且邈在萬里外猶望庇於本國幸今至此三韓萬姓冀蒙力護想爾意何如也? ?又孝誠所格天地尙有感動今大王以寬仁字小爲任苟或見爾孝懇哀哀有不可忍之者則其有不動心哉? 汝當切迫陳達?大軍解圍反?則非特老人悅?擧一國更生矣其忠孝兩全流名萬世正在此時.” 四十一年蒙古帝知?非王親子謂?曰: “汝雖非王子本王族久處吾土卽吾黨也.” 乃奪阿母侃馬三百匹賜之. ?又與車羅大帥兵五千來攻諸郡至尙州而還郞將蔡取和謂曰: “捐妻子從公絶域者欲安國家耳. 今無一毫事利國與叛臣無異.” 遂逃還逆竪鄭子明以告??遣人追斬之. 初?之入質也寓於東京摠管洪福源積不平?妻奏于帝殺福源語在福源傳後福源子茶丘訴?於帝曰: “眞金太子中書令也永寧公高麗尙書令故自謂秩等於皇太子.” 帝大怒奪?所領兵馬子雍熙??和琳. 雍封信安侯子?司空. 熙封光化侯子珩玖皆司空. ?封寧仁侯子元司空. ?守司徒. 和司徒子衍正尹衍子彬永寧君恭愍十七年來自元曰: “元朝政亂民饑群盜日盛元祚不久矣.” 琳和義君子?和義大君恭愍五年流南海子瑄義瓊. 瑄封襄陽君子珪封壽延君恭讓四年流遠地子評元尹. 義封德?府院君. 瓊封壽興君子福封保寧君恭讓四年流遠地. 珽守司空子維封咸寧侯. 瑃封河源公子佺封新安公元宗二年卒. 禧守司徒子珪守司徒珪子敬封漢南君. ?有容儀尙明宗女延禧宮主封寧仁侯好文學尤嗜釋老孜孜爲善得保終始高宗七年卒謚肅懿子?尙神宗女敬寧宮主初封始興伯後進爲侯又進封淮安公高宗十八年遣?如蒙古軍以土物遺其帥撒禮塔?至見撒禮塔遙拜階下不*??以酒饌餉之撒禮塔饋以?酪?隨所勸能飮啖撒禮塔大悅二十一年卒子?*???. ?封桂陽侯*??封新陽伯姿端麗尙高宗女壽興宮主高宗四十三年卒追封公子淑?. 淑封齊安公爲人廉正?練典故時稱宗室儀表初尙元宗女慶安宮主後尙忠烈王女靖寧院妃忠烈二十一年錄三司事後進封大君忠烈薨忠宣卽位如元命淑權署征東省事明年王在元遣郞將申彦卿傳旨曰: “齊安大君於屬爲叔翁主亦是大?供上依睿殿淑妃例.” 又明年加三重大匡府院大君四年卒年七十五. 子眩封平陽公慶安宮主出也忠烈二十六年卒子璹楨. 璹忠宣二年封順正君後進封大君元仁宗在東宮璹妹伯顔忽篤得幸璹赴召如元尋授翰林學士三年奉御香還國故事迎御香不用禮服璹始遣人强百官用禮服. 忠肅三年西海道民多流移州郡空虛者五六海州亦納其印于都堂以璹奪州田五千餘結故也命執璹家奴在海州擾百姓者流遠島. 璹嘗矯制起驛馬又於遼陽望海等地影占人戶二百餘口憑宮掖勢多行不法見王亦踞傲無禮六年元遣斷事官中欒哈里哈赤令史丘友直等執璹以來王與元使鞫于行省杖五十七. 楨忠宣二年封懷仁君亦依妹勢恣行不法子?封順仁大君. ?封帶方公忠烈元年率衣冠子弟十人如元爲禿魯花王賜景靈殿五室白銀祭器十八年卒子?封中原公?子珣瑀琇. 珣封淮安大君珣子????. ?元尹?史逸其封?益城府院君?子緩緝. 緩封益昌君緝一名?初封益川君後封益山君尙恭讓王女肅寧宮主恭讓四年流遠地. ?封昌寧君子琦封寧原君恭讓四年流遠地. 瑀封昌原君. 琇封樂浪君琇子昉封順安君恭讓元年與同知密直司事趙?如  京師告卽位子?聃. ?封永福君恭讓四年與贊成事權仲和如  京師謝恩子回元尹. 聃封順寧君恭讓三年與司藝柳伯淳犯造言謗國之罪臺省刑曹會慈恩寺鞫之伯淳等不服及?訊伯淳曰: “嘗與聃言諸將受命攻遼逗?返?宜若無功而今反受褒賞. 其回軍也沮王氏立子昌者亦勢之然也大臣以此繫獄昔毅宗武臣之亂宜可鑑也. 今儒者鄭道傳等謀弄國柄?有前日之亂則吾等恐陷其禍.” 聃亦具服臺省刑曹請加聃罪王曰: “聃宗室不忍加刑削屬籍流見州杖流伯淳基州.” 四年聃流遠地. ?守司徒. 璞尙毅宗女安貞宮主加守司徒封咸寧伯宮主召伶人學琴遂私之明宗朝以璞不能治家詔削職居二年復職十五年卒. ?神宗初守*大尉上柱國延昌公?子縝守司空縝婢爲崔忠粹所嬖明宗末忠粹與兄忠獻謀廢立乃曰: “宗室中唯縝博通經史聰明有度量若立爲主國可中興矣.” 崔忠獻及朴晉材有異議不果. ?睿宗朝授檢校戶部尙書柱國尋加檢校司徒守司空上柱國.

#高麗史90卷-列傳3-宗室1-028-太師忠
○檢校太師忠史逸.

#高麗史90卷-列傳3-宗室1-029-哀?君昉
○靖宗三子容懿麗妃韓氏生哀?君昉樂浪侯璥開城侯?.
○哀?君昉史逸.

#高麗史90卷-列傳3-宗室1-030-樂浪侯璥
○樂浪侯璥文宗六年冊爲開府儀同三司守太保兼尙書令上柱國樂浪侯食邑三千戶賜輸誠?理奉德功臣號.

#高麗史90卷-列傳3-宗室1-031-開城侯?
○開城侯?文宗六年冊開府儀同三司守太尉兼尙書令上柱國開城侯食邑二千戶賜資仁保理佐化功臣號十六年卒謚愼?.

#高麗史90卷-列傳3-宗室1-032-大覺國師煦
○文宗十三子仁睿太后李氏生順宗宣宗肅宗大覺國師煦常安公琇道生僧統?金官侯*??卞韓侯?樂浪侯?聰惠首座璟仁敬賢妃李氏生朝鮮公燾扶餘侯*??辰韓侯愉. 大覺國師煦字義天避宋哲宗諱以字行. 文宗一日謂諸子曰: “孰能爲僧作福田利益耶?” 煦起曰: “臣有出世志惟上所命.” 王曰: “善.” 遂隨師出居靈通寺煦性聰慧嗜學始業華嚴便通五敎旁涉儒術莫不精識號祐世僧統煦欲入宋求法王不許至宣宗時數請宰臣諫官極言不可二年四月煦潛與弟子二人隨宋商林寧船而去王命御史魏繼廷等分道乘船追之不及遣禮賓丞鄭僅等問過海安否煦至宋帝引見垂拱殿待以客禮寵數渥縟. 煦請遊方問法詔以主客員外楊傑爲館伴至吳中諸寺皆迎餞如王臣. 王上表乞令還國詔許東還煦至禮成江王奉太后出奉恩寺以待其迎?導儀甚盛煦獻釋典及經書一千卷又於興王寺奏置敎藏都監購書於遼宋多至四千卷悉皆*?{刊}行始創天台宗置于國淸寺已而南遊?歷名山後退居海印寺及肅宗卽位遣使迎還住持興王寺. 遼使王?見興王寺小鐘歎美曰: “我朝所未有.” 煦謂?曰: “吾聞皇帝崇信佛敎請以此鐘獻之.” ?曰: “可.” 煦請鑄金鐘二?將獻于遼帝遂屬回謝使孔目官李復先奏其意遼帝以?奉使妄有求索加峻刑令勿獻及復還刑部奏治其罪. 煦病王幸摠持寺問疾尋卒王欲謚大覺中書門下省奏: “大覺者佛也僭佛號非煦意.” 王不從政堂文學李?言: “煦於上雖周親而按禮出家無服然才行俱優名重遼宋欲追贈國師不可不服.” 於是王與群臣玄冠素服輟朝三日賜賻甚厚遂冊贈大覺國師又賜敎門徒弔慰.

#高麗史90卷-列傳3-宗室1-033-常安公琇
○常安公琇文宗二十五年授開府儀同三司檢校尙書令守司空上柱國平壤侯食邑一千戶二十七年王遣中書侍郞金行瓊衛尉卿李靖恭于尙書省行冊禮幷賜印綬衣帶鞍馬匹*?{段}銀器布貨等物冊曰: “周開五等之封增恢茂業漢置七王之輔永耀丕圖. 伊制理之惟艱必宗藩而是賴宜遵縟矩益闡芬猷. 咨爾王子琇天縱藝能生知仁孝劉睦之謙恭育性孚?至和始興之淸素飭躬雅符僉?克膺德懋高暎戚流乃推敦睦之懷?示旌庸之眷授之大邑進以崇資今遣使某官某等持節備禮冊爲開府儀同三司檢校尙書令守司空上柱國平壤侯食邑一千戶. 於戱朕則擧不由私致加於公望爾則動無違禮勉奉於官常保以恩榮愼厥終始.” 宣宗三年加守司徒食邑二千戶進封常安公獻宗卽位加守太保元年卒謚英良.

#高麗史90卷-列傳3-宗室1-034-道生僧統?
○道生僧統?文宗二十四年命祝髮後住俗離寺. 睿宗七年或告?與尙書右丞金仁碩全州牧使李汝霖交通圖不軌王流?于巨濟縣及其黨汝霖仁碩殿中少監河彦碩刑部尙書任申幸大卿李仲平刑部員外郞李日肅將軍金澤臣宋英漢別將金有成知南原府事李綏寧朔鎭使李日衍崇敎寺僧資尙幷仁碩汝霖申幸彦碩等子流遠地誅資尙于中路?尋卒?財累鉅萬厚施於人故貪利者多附之終以此敗.

#高麗史90卷-列傳3-宗室1-035-金官侯*??
○金官侯*??文宗三十一年授特進檢校司空上柱國金官侯食邑一千戶*??有學術扶餘公*??嘗娶積慶宮主*??與?愉等諫以爲不可娶同姓王不從. 宣宗三年進檢校尙書令守司徒食邑二千戶九年卒贈守太尉兼中書令食邑三千戶食實封五百戶王曰: “?者章順侯無後而卒依浮屠法散骨今金官侯無嗣宜准章順例然此法出於釋氏不足依據宜卜地厚葬以永春秋之饗.” 有司竟奏不行謚莊憲.

#高麗史90卷-列傳3-宗室1-036-卞韓侯?
○卞韓侯?文宗三十一年授特進檢校司空上柱國卞韓侯食邑八百戶宣宗三年進檢校尙書令守司徒食邑二千戶九月卒謚章順.

#高麗史90卷-列傳3-宗室1-037-樂浪侯?
○樂浪侯?文宗三十七年卒追封樂浪侯.

#高麗史90卷-列傳3-宗室1-038-聰惠首座璟
○聰惠首座璟.

#高麗史90卷-列傳3-宗室1-039-朝鮮公燾
○朝鮮公燾文宗十五年冊爲崇仁廣義功臣開府儀同三司檢校尙書令守司徒上柱國朝鮮侯食邑二千戶三十一年進封公宣宗三年加守太保食邑三千戶獻宗卽位加守太師肅宗立增封食邑五千戶食實封五百戶四年卒贈謚襄憲爵其子滋檢校太保上柱國. 源檢校司空柱國溫檢校工部尙書柱國. 六年滋以檢校太師守司空卒. 源肅宗加輸忠功臣*持{特}進檢校太尉守司徒尙肅宗女安壽公主封廣平伯進開府儀同三司封爲侯仁宗加守太保廣平公食邑二千戶食實封五百戶子璥封安平伯尙睿宗女興慶公主明宗七年卒性恬靜好學經藝方技無不該貫書?亦妙然好釋典臨終效禪僧作偈卒年六十一. 溫睿宗授上柱國仁宗加守太尉江陵侯食邑七百戶食實封三百戶尋卒生三女爲毅宗明宗神宗妃子瑛?瑛字玄虛性沈靜寡欲篤志于學毅宗初爲殿中內給事請赴試王嘉其志然以侯王之子下從貢士非例不允尙仁宗女承慶宮主封恭化伯恩顧甚渥明宗卽位進爲侯晩年酷好浮屠法十六年卒年六十一謚定懿. 子沔尙毅宗女和順宮主神宗授守司空上柱國廣陵侯後進爲公高宗五年卒性純厚沈靜工筆札多技能尤精醫術以畜藥活人爲事凡有疾?者皆造其門略無憚色人皆歎服. ?殿中內給事同正.

#高麗史90卷-列傳3-宗室1-040-扶餘侯*??
○扶餘侯*??文宗三十四年冊爲扶餘侯冊曰: “周樹維藩所以保?興之運漢崇盤石所以臻炎盛之期將圖社稷之寧必賴本*?{支}之固?涓景範用擧寵章? 咨爾王子*??克?挺姿至?稟粹讀書俱下於十行?藻敏成於七步聲華旣洽?賁可稽是用逈陟五侯之列擢陞八座之榮*?以土茅賜之戶食. 今遣使某官某等持節備禮冊命汝爲開府儀同三司檢校司空守尙書令上柱國扶餘侯食邑一千戶於戱恩雖立愛義亦在公論德授官朕罔踰於制度出忠入孝汝祗率於典?恒守貴以勿驕益礪誠而匪懈敬佩嘉訓不其?歟?” 宣宗三年加守司徒食邑二千戶十一年進守太保肅宗卽位制授守太傅食邑三千戶食實封三百戶四年以罪流京山府若木郡王以儒釋書賜之睿宗七年又以罪移巨濟縣流其子沔于進禮縣差內侍官遞守之*??道卒王聞之輟朝三日百官上表陳慰明年召沔還授司空.

#高麗史90卷-列傳3-宗室1-041-辰韓侯愉
○辰韓侯愉宣宗三年授檢校太尉守司空獻宗初進守司徒肅宗時加尙書令食邑六千戶食實封四百戶四年卒謚和信子沂演. 沂睿宗授檢校尙書右僕射柱國進檢校司空尙睿宗女大寧公主加檢校司徒守司空淮安伯食邑二千戶食實封三百戶賜贊化功臣號沂與及第崔道元進士白思允承旨權思道及吳世英等遊道元學陰陽術思允等皆無賴薄行沂與道元設醮山寺事聞鞫道元等不服沂與道元皆坐流沂尋召還仁宗四年卒. 演睿宗授檢校戶部尙書柱國尙肅宗福寧宮主加檢校司徒守司空上柱國晉康伯食邑三百戶仁宗二十四年卒.

#高麗史90卷-列傳3-宗室1-042-漢山侯?
○宣宗四子思肅太后李氏生獻宗元信宮主李氏生漢山侯?二子夭史逸其名.
○漢山侯?獻宗卽位拜守司徒李資義欲奉?爲王伏誅肅宗流元信宮主及?兄弟二人于慶源郡.

#高麗史90卷-列傳3-宗室1-043-上黨侯?
○肅宗七子明懿太后柳氏生睿宗上黨侯泌圓明國師澄儼帶方公?太原公*효齊安公*서通義侯僑.
○上黨侯?肅宗三年冊爲守仁輔德佐理功臣開府儀同三司檢校太保守太尉兼尙書令上柱國上黨侯食邑二千戶食實封三百戶四年卒謚順?.

#高麗史90卷-列傳3-宗室1-044-圓明國師澄儼
○圓明國師澄儼肅宗三年出家以祐世僧統煦爲師仁宗十九年卒贈謚圓明國師.

#高麗史90卷-列傳3-宗室1-045-帶方公?
○帶方公?肅宗七年下敎命名賜禮物睿宗元年授推忠廣義功臣開府儀同三司檢校太尉守司徒兼尙書令上柱國帶方侯食邑二千戶食實封三百戶四年封爲公冊曰: “興祖業者必固本*?{支}壯王室者須資藩輔眷言同氣時乃懿親稽典訓之文採臣工之議乃擇吉日特頒寵章. 咨爾大弟?膺帝拇之祥發靈源之粹仁義忠信曰天爵秉自生知詩書禮樂謂人文敏於時習口不言利欲之事身不近?諛之人靜必修誠動斯中節居宗室則睦友之道盛奉慈?則愛敬之意深厥德茂焉朕心嘉止宜出綸而錫命寔備物以申恩分以土茅爵高於五等賜之袞冕制及於九章遣某官某等持節冊命爾爲推忠廣義功臣開府儀同三司檢校太保守司徒兼尙書令帶方公食邑三千戶食實封三百戶. 於?恩莫深於骨肉義莫重於君臣爾其念骨肉之恩?君臣之義光贊我祖業尊?我王室不其?歟敬哉?哉.” 五年加輸忠功臣守太尉帶方公食邑三千戶食實封三百戶?表讓不允九年加奉順功臣守太保食邑三千五百戶食實封三百五十戶. 後爲李資謙所構放京山府及資謙敗仁宗欲召還六年卒于貶所王聞之哀悼輟朝三日贈謚良簡追封開府儀同三司守太師中書令帶方公食邑五千戶食實封五百戶子瑜娶通義侯女仁宗十九年卒. 瑜子珙尙仁宗女永和宮主封邵城伯明宗十二年進守司徒邵城侯. 珙性貪鄙凡市物遣家奴占奪不與直雖至樵蘇菜果亦如之賣者或就索其直輒遭歐辱民*閒多苦之樞密副使曹元正家奴入市賣二死雉珙奴奪之元正誣告法官曰: “我家奴持犀帶二腰過市珙奴强奪請取還.” 法官囚其奴?掠甚酷奴誣服珙當?坐賂元正白金六斤得免聞者雖疾元正誣妄亦喜珙挫辱也年四十八疽發背死國人皆喜曰: “吾?得活矣.” 珙子祐璿. 祐尙明宗女壽安宮主封昌化侯神宗卽位拜守司徒上柱國祐子泫守司空. 璿守司徒柱國爲人寡慾?佛不營産業高宗三年卒有二女家貧未嫁不克襄事崔忠獻聞于王官?葬事.

#高麗史90卷-列傳3-宗室1-046-大原公*효
○大原公*효肅宗七年下敎命名賜禮物睿宗元年授奉義同德功臣開府儀同三司檢校太保守司徒兼尙書令上柱國大原侯食邑二千戶食實封三百戶四年冊封大原侯冊曰: “昔者仁君之於弟親愛故莫不欲其富貴之也於是冊立褒崇之典擧矣. 朕祗承大統若涉深淵載惟永圖?進同氣非特私骨肉之好思以奉宗廟之靈. 咨爾*효迪哲溫文?仁寬博岐?之姿日秀孝友之美夙成忘勢而樂乎道克己而從於師宜崇?土之封以固維城之望是用衍之邑采峻以階資仍加九錫之儀陞以五等之貴. 今遣某官某等命爾爲奉義同德功臣開府儀同三司檢校太保守司徒兼尙書令上柱國大原侯食邑三千戶食實封三百戶. 於戱敦族所以厚風俗立侯所以屛王家汝其居寵祿以當思危謂宴安而猶懷毒往愼乃位永孚于休.” 五年加廣孝功臣守太尉*효表讓不允九年加守仁功臣進爲公食邑三千五百戶食實封三百五十戶十七年進太保尋爲李資謙所陷竄南裔仁宗七年召還授奉順同德守節贊化功臣開府儀同三司檢校太師守太保兼尙書令上柱國食邑三千五百戶食實封五百戶. 八年王賜敎曰: “卿負時偉望爲世宗親貶在嶺南本非寡人之意今還闕下乃伸猶子之情錫之第宅之新加以物般之渥益修忠藎當?眷懷.” 賜甲第一區及金銀器匹*?{段}鞍馬布貨毅宗二十四年卒子?授檢校司空上柱國封江陽伯毅宗二十二年進封侯.

#高麗史90卷-列傳3-宗室1-047-齊安公*서
○齊安公*서肅宗八年下敎命名賜禮物睿宗元年授翊聖致理功臣開府儀同三司檢校尙書令守司空上柱國封齊安侯食邑二千戶食實封二百戶. 五年加奉化功臣守司徒食邑三千五百戶*서表讓不允九年加同德功臣檢校太保守太尉食邑三千戶食實封二百五十戶. 十年冊爲翊聖致理奉化功臣檢校太保守太尉食邑三千戶食實封二百五十戶. 十七年進爵爲公仁宗九年卒時李資謙用事奏貶帶方大原二公及諸有名望者*서恐不免請去諸侍衛軍士杜門不接賓客縱酒自晦故終免於禍謚思節子璋司空素無賴好弓馬與直長同正李龜壽飮博擊毬毅宗弟僧?曦在興王寺數往還遊戱興王寺管勾內侍朴懷俊奏二人意?測毅宗九年削璋爵流龜壽于仁州璋憤?死.

#高麗史90卷-列傳3-宗室1-048-通儀侯僑
○通義侯僑肅宗八年下敎命名賜禮物睿宗元年封推仁贊化功臣開府儀同三司檢校尙書令守司空上柱國通義侯食邑二千戶食實封二百戶五年加奉節功臣守司徒食邑二千五百戶僑表讓不允九年加推誠功臣檢校太保守太尉食邑三千戶食實封二百五十戶. 十年冊爲推仁贊化奉節功臣開府儀同三司檢校太保守太尉上柱國食邑三千戶食實封二百五十戶冊曰: “睦九族平百姓者堯之仁也蓋言自邇以及遐立萬國親諸侯者易之象也所以取法而垂訓故周詩有麟趾之詠漢制有犬牙之封者是其義也肆予一人稽若先憲乃眷天倫之屬實惟宗室之賢特擧寵章方行冊禮非敢私於骨肉將以固於本支. 咨爾弟僑生則英奇妙有淑質少而莊重儼若成人孝悌之行成於內俊偉之聲達於外先君矜幼以最愛母后恤孤而至慈?玆藩翰之褒崇實乃朝家之典故宜頒明命而備物爰講縟儀以申恩是用授茅土以*?封爲湯沐而賜邑於戱貴不期驕而驕自至祿不期侈而侈自至有勢榮必兼義榮得人爵勿?天爵復斯言而無忽愼有終而如初衛社稷以盡忠奉君親而思孝往踐乃位永孚于休.” 十四年卒年二十三謚英章性聰銳好學愛賓客.

#高麗史90卷-列傳3-宗室1-049-大寧侯暻
○仁宗五子恭睿太后生毅宗大寧侯暻明宗元敬國師?曦神宗.
○大寧侯暻毅宗二年冊爲侯暻有度量得衆心宦者鄭?謀陷臺*?{諫}密誘散員鄭壽開誣告: “臺省及臺吏李?等怨王謀推戴暻爲主.” 王惑其言欲去之諫臣金存中請令有司按問果無驗?壽開配黑山島流?於雲梯縣. ?思欲免咎又讒云: “外戚朝臣出入大寧侯家誠不誣矣.” 先是存中與太后妹?內侍郞中鄭?及后弟承宣任克正有隙?性輕薄有才藝交結大寧侯常與遊戱存中?等構飛語以聞王疑之. 宰相崔惟淸文公元庾弼等率諫官崔子英王軾金永夫朴*??{朴?}等伏閤請曰: “鄭?交結大寧侯邀其第宴樂遊戱罪不可赦.” 御史臺又以?陰結宗室夜聚宴飮囚?及秘書正字梁碧戎器色判官金義鍊大寧府典籤劉遇錄事李施王宥五人罷大寧府流暻奴金?於懷仁笞樂工崔藝等流之. 臺諫伏閤更請知臺事崔允儀直入王所爭之召還李?杖流?于東萊碧于會津義鍊于淸州?于撲島. 初?餉暻惟淸借以器至是臺諫又論惟淸失大臣?貶南京留守使雜端李綽升在家不?劾貶爲南海縣令皆?妹?也. 未幾吏部請錄?惟淸綽升罪于政簿制可. 十一年流暻于天安府更貶惟淸爲忠州牧使克正爲梁州防禦使?妹壻右副承宣金貽永知昇平郡事綽升爲南海縣令徙配?于巨濟縣. 時崔藝遇赦還京與妻不?妻誣告藝尙不悛往來大寧侯第王命崔??鞫之無驗. 王素信圖讖不友諸弟疑猶不釋密諭諫臣論劾大寧侯及克正等罪又恐太后救之先遷太后於普濟寺陽若不得已而允之. 流矢之變王詔責宰樞不得賊於是逮捕絡繹疑大寧侯家?羅彦有成黃益等鞫問深刻彦等誣服. 諸王宰樞百僚耆老詣闕賀得罪人斬羅彦有成黃益及有成妻又以禁衛不謹流牽龍巡檢指諭十四人于田里.

#高麗史90卷-列傳3-宗室1-050-元敬國師?曦
○元敬國師?曦一名玄曦. 明宗七年興王寺僧上變告: “僧統?曦潛結僧徒謀逆.” 鞫?曦從者無驗釋之. 十年太后患乳?召?曦侍疾?曦多亂宮女又通公主穢聲聞外右司諫崔詵上*?諷?曦穢行請出之王覽書大驚曰: “不意司諫離*閒我兄弟.” 遂罷詵. 自後臺諫無敢言者朝臣皆附?曦賄賂公行十三年死.

#高麗史90卷-列傳3-宗室1-051-孝靈太子祈
○毅宗一子莊敬王后生孝靈太子祈.
○孝靈太子祈初名泓毅宗七年冊封王太子二十四年鄭仲夫作亂遷迎恩館尋放珍島縣.

#高麗史90卷-列傳3-宗室1-052-小君善思
○明宗庶子十餘人善思洪機洪樞洪規洪鈞洪覺洪貽皆諸嬖所生俱剃髮爲僧號小君餘史逸.
○善思年甫十歲明宗命爲僧衣服禮秩與適無異出入禁中頗張威福時諸小君直授三重擇住名寺用事納賄僥倖者多附.
○洪機洪樞洪規洪鈞洪覺洪貽明宗之廢同配海島.

列傳卷第三.


#高麗史91卷-列傳4-00-000-00
列傳卷第四. 高麗史九十一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史91卷-列傳4-宗室2-000-00
宗室二.

#高麗史91卷-列傳4-宗室2-001-襄陽公恕
○神宗二子. 宣靖太后金氏生熙宗襄陽公恕. 襄陽公恕神宗三年封德陽侯後封襄陽公. 崔忠獻廢熙宗遷于江華放恕于喬桐縣. 恕子瑋*??絪僖. 瑋守司空高宗三年卒. 性溫裕相貌奇?有文雅好賢樂士. 謚懷敬. *??守司空子?裕禧. ?守司徒裕禧皆守司空. 絪封始安公子禎瑛?. 禎守司空瑛封西原侯忠烈王十七年卒子?琠. ?封益陽侯子*유熙璉. *유封淳化侯恭愍九年五月卒子鈞珦?鉦. 鈞初封定原君恭愍四年與大護軍金瑨如元獻方物五年奉御酒來進封定原伯. 七年如元賀正後改封府院君. 子恭讓王瑀. 恭讓二年追加四親爵謚鈞爲三韓國仁孝大公*유爲馬韓國仁惠公妃申氏馬韓國明睿妃?爲辰韓國仁肅公妃朴氏辱韓國莊敬妃瑛爲卞韓國英憲公妃皇甫氏卞韓國順安妃. 瑀初封定陽君恭讓元年進府院君判門下改領三司宗簿寺事. 王旣追尊四親以瑀主其祀. 三年領門下府事至  本朝封麻田郡歸義君卒謚景禧. 子?琯. ?封定康君琯元尹. 珦初封鶴城侯後封鶴城府院君. 恭愍十年如元賀正道梗不果行. 王避紅賊幸福州珦與其弟平安君等二人謁行在. 辛禑三年宦者金壽萬妻與珦爭田民謀害之乃與宦者金元老妻誣告: “珦將不利於上.” 禑命巡軍守珦家鞫壽萬元老妻服誣妄禑以明德太后請竟不治. ?有司禁宗室擅出入. 子和?. 和封南平君恭讓四年流遠地子根元尹. ?封寧平君. ?封益原府院君子?封永原君. ?子瓊玟皆元尹. 鉦封平安府院君子琮?璟?. 琮封慶平君?封保定君璟?皆元尹. 熙封寶城君子瑜環. 瑜封永昌府院君後封慶昌大君恭愍十八年卒. 子順城君珽永安君正尹璞永安君史逸其名. 環封永興君妻弟辛珣附辛旽伏誅緣坐流武陵島不知存沒者十九年. 妻辛氏聞環飄風至日本國. 請都堂私備金銀令家奴隨回禮使物色求之者數四辛昌元年其奴以所謂環者來爲人形容不類甚癡不知祖父名及所居田里. 辛氏從弟前判事克恭及其姻親前判開城府事朴天祥前密直副使朴可興知密直李崇仁河崙曰: “吾等識環甚熟此實非環也.” 辛氏自京山府來見喜甚曰: “知夫莫若妻.” 遂訟于憲府憲府與門下府郞舍典法司巡軍雜治聚宗室及天祥等對辨環二子及兄僧?髓宗室諸君皆曰: “眞永興也.” 環女壻前判書李崇文崇仁弟也當初對以不知眞僞及鞫之乃曰: “眞吾婦翁也.” 於是天祥克恭可興崙等坐誣流遠地. 子珊珩瑾. 珊順平君珩元尹瑾正尹. 璉封益興君子愼封福安君. 愼子?譜諮. ?封定安君. 子璇珍. 璇封福康君珍元尹. 譜封福昌君諮封福原君恭讓四年六月流遠地. 琠封瑞興君忠烈朝以禿魯花在元. 王惟紹宋邦英?于王欲廢忠宣令琠繼尙寶?實怜公主以爲後琠貌美王使之衣?服數往來以觀公主. 公主素不謹行遂屬意於琠. 及惟紹等伏誅忠宣欲宥琠丞相不可使刑部幷斬於文明門外. ?守司徒*수封永安公元宗四年卒.

#高麗史91卷-列傳4-宗室2-002-昌原公祉
○熙宗五子. 成平王后任氏生昌原公祉始寧侯?慶原公祚大禪師鏡智?明國師覺膺. 昌原公祉熙宗七年加元服冊爲太子冊曰: “昔者聖人之作易也震以一索而爲長男離以重明而照四方. 故先王之有天下莫不立元嗣以定群黎咸仰之懷以承萬世不朽之業. 咨爾元子祉素?聰靈之性夙凝岐?之姿寬博而謹愼恭敬而溫文. 肆朕稽諸方冊之訓言兼聽士夫之僉議爰擇良辰?加寶冊今遣某官某等持節備禮冊命爾爲王太子. 嗚呼勉玆諸善允蹈丕??斥??之人樂聞方正之言. 上念祖宗積累之休永享富貴康寧之慶豈不偉歟.” 及崔忠獻廢王遷于江華祉放于仁州. 後封昌原侯元宗三年卒.

#高麗史91卷-列傳4-宗室2-003-始寧侯?
始寧侯?熙宗七年封爲侯冊曰: “封立皇親藩屛王室蓋古今之常典亦邦國之宏規. 朕纘守丕圖欲光先業爰擧褒崇之禮大開冊命之儀. 咨爾?毓德謙勤秉心恭儉. 弱不好弄但將書史以爲娛居無求安自得威儀之卒度. 學有緝熙之美志存忠孝之全. 定省不怠於親?信厚見稱於公族. 德行旣著容止可觀. 肆布寵靈特頒爵號. 今遣某官某等持節備禮冊命爾爲檢校太尉守司徒上柱國始寧侯. 於戱驕奢*?{淫}佚勿虧戒愼之心富貴功名善保久長之慶祗承厥服永孚于休.” 崔忠獻放于白翎縣子宏司空.

#高麗史91卷-列傳4-宗室2-004-慶原公祚
○慶原公祚忠烈五年卒. 明習典故世稱知禮. 元宗有所疑必問於祚號宗室龜鑑. 及葬王許用紅大燭. 自是士庶人家皆用之. 子?畇. ?初名恂封廣平公尙元宗女咸寧宮主. 忠烈五年偕元使納塔哈伯那監督東征戰艦于慶尙道. 十一年卒王沒入財物于內. 畇封定安侯.

#高麗史91卷-列傳4-宗室2-005-大禪師鏡智
○大禪師鏡智.

#高麗史91卷-列傳4-宗室2-006-?明國師覺膺
○?明國師覺膺.

#高麗史91卷-列傳4-宗室2-007-安慶公?
○高宗. 二子安惠太后柳氏生元宗安慶公?. 安慶公?初名侃初封安慶侯高宗四十年進爲公. 使蒙古乞罷兵明年還先遣人奏: “臣久染腥?之臭請經宿進見.” 王曰: “自爾去後祈天禱佛庶幾速見. 今旣無恙還何用宿外? 悉焚爾所著衣更衣卽來.” ?夜入謁王爲之流涕左右皆泣下. 四十六年王薨?居喪哀毁扶杖乃得行. 林衍廢元宗立?爲王未幾蒙古遣使詰衍擅廢立衍復立元宗廢?後追謚爲英宗. 子?封漢陽侯尙忠烈王女明順院妃. 子侊封桂陽侯.

#高麗史91卷-列傳4-宗室2-008-始陽侯?
○元宗. 三子順敬太后金氏生忠烈王慶昌宮主生始陽侯?順安公琮.
○始陽侯?元宗四年賜名加元服封爲侯冊曰: “欲理其國先齊其家?子弟之廣封實國家之令則. 咨爾?學就日將德與年?. 肆?我之好爵用立爾于上公無*?{淫}于逸于遊博究皇王之墳典非禮勿言勿動蔚爲宗室之表儀茂綏福履之休翊致泰平之業. 今遣某官某等持節備禮命爲開府儀同三司檢校太尉守司空上柱國始陽郡開國侯食邑三百戶食實封一百戶. 於戱恩雖父子義兼君臣體朕意之?憐肩乃心於忠孝.” 府曰始陽置典籤錄事各一人. 七年卒.

#高麗史91卷-列傳4-宗室2-009-順安公琮
○順安公琮元宗四年賜名加元服封爲侯冊曰: “廣置侯封以藩王室是古之常典非朕之私恩. 咨爾琮挺岐?之資蘊聰明之質朕之所以愛汝保汝汲汲望其成人者不惟天性之自然蓋爲本*?{支}之益固. 肆頒位號用示寵光今遣某官某等命爾爲開府儀同三司檢校守司徒上柱國順安郡開國侯食邑二百戶食實封一百戶. 於戱惟仁可以下獲民心惟德可以上承天命日愼所守時敏厥修. 夙夜惟寅服勤於子職明哲以保對揚於王休.” 府曰大寧置典籤錄事各一人. 十年王如蒙古命琮監國. 十四年琮如元賀冊封帝以琮王愛子賜白金五百斤苧布八百匹他物比世子行尤多. 後進封爲公. 琮素多病忠烈三年母慶昌宮主召盲僧終同問度厄之術遂設醮以禱埋奠饌內竪梁善大守莊等誣告: ‘慶昌宮主與其子琮謀令盲僧終同呪咀上欲使琮尙公主爲王.’ 王命李?印公秀李之?印侯張舜龍車信鞫終同又命中贊金方慶密直使許珙監察侍丞趙仁規等鞫慶昌宮主及琮不服王召琮親鞫. 宰樞詣宮門請釋王欲籍琮母子家贊成柳璥曰: “今琮猶不服宮主亦曰: ‘非敢呪咀但問禍福.’ 宜奏上國詔許然後籍之可也.” 王遣仁規俟表奏公主請籍之. 王不可公主强之不得已從焉. 元宗愛琮賜以貨寶無?至是公主盡取之. 及仁規還自元帝曰: “順安公母子事任王處置.” 於是廢慶昌宮主爲庶人流琮終同于海島十一年召還二十一年開府置屬.

#高麗史91卷-列傳4-宗室2-010-江陽公滋
○忠烈王. 三子齊國大長公主生忠宣王貞信府主生江陽公滋侍婢盤珠生小君?.
○江陽公滋居長以非公主出不得立. 忠烈五年遺滋忠淸道牙州東深寺以避世子. 九年召還公主賜衣後封爲公開府置屬. 三十四年卒. 子?暠塤. ?忠宣二年封丹陽府院大君忠肅後二年王在元?爲權省. 初貞和宮主兄僧住桐華寺冒良人爲隸蕃至千數百戶. ?等世役之整治都監申理歸良. ?挾憾欲訴于元過鴨綠江宰樞命忽赤等捕還. 紅賊陷京城?與典理判書印安等降于賊. 及賊平監察司劾奏: “?等降賊凡沃土可居之處畿縣米穀所在無不指導. 棄國忘親罪莫大焉不可與愚民一視. 若以罪經赦宥則乞禁錮子孫籍沒田民以懲後人.” 王從之子封陽原君史逸其名仕于元爲御史. 暠蒙古名完澤禿. 忠宣愛暠如己子養之宮中封延安君. 忠宣在元傳位忠肅以暠爲世子因留爲禿魯花. 忠宣嘗爲瀋王忠肅三年奏帝: “傳瀋王位于暠.” 自稱太尉王. 遂封暠藩王尙元梁王女梁王?國公主兄也. 暠因得公主寶物寵幸無比忠宣愛護愈篤暠遂懷??國人大半歸心. 暠又得幸英宗皇帝曹?蔡河中等左右暠謀奪王位讒訴萬端詔徵王入朝. 先是忠宣在元以從臣司僕正白應丘能殖貨令幹瀋王府事應丘逃還本國. 暠奏帝遣員外郞阿都刺?王發應丘還都. 王不時奉行暠?云: “王手裂其?.” 及王入朝帝怒詰責之收國王印遣翰林待制沙的等來訊之使者絡繹. 暠先遣其臣前護軍朴龜寄書宰相曰: “爾王嗣位以來?酒嗜音不迎帝使不親庶務夜與群小變服微行使幸臣尹碩李宜風孫琦等假稱王命逞其私欲. 又信?言枉殺無辜官人以私不以賢勞父王勳舊之臣皆置散地或至流放籍沒其家. 爾等反爲逢迎至使國綱大毁事大之禮後於諸國. 爾等自今其省察之. 前者阿都刺齎去  聖旨爾國王非唯不行又失所在沙的到日明推以對.” 沙的在行省鞫式目都監錄事李允緘等允緘言: “臣齎  聖旨至王宮授代言安珪時有別駕徐允公見之.” 沙的執阿都刺及允緘允公以歸. 帝命宗正寺鞫珪等珪辭及於王王未能自明丞相伯顔疑慮久而不決. 暠惡本國多輸錢財于王所遣其臣楊成柱以帝命責宰相金利用徵所輸錢財又以慶斯萬甄成裕嘗管輸送取其辭恐喝之. 暠又遣人稱鈞旨曰: “國王入朝時中外倉庫皆已告?. 乃抽*?{斂}大小人戶備盤纏以來及被天譴至嚴規免罪辜賂事權貴費盡錢物又遣孫琦安均等于本國重*?{斂}于民帝聞之命刑部推徵國王曾不懲艾與惡小前護軍李恭謀遣代言安文凱郞將桓允全宰相金?百戶金成萬等復加橫*?{斂}割取民膏連續轉運帝怒已囚文凱于宗正府遂押恭及允全成萬等發還宜卽杖流海島. 汝宰樞不能諫正反爲之助至使民怨益深. 卿等雖聚*?{斂}以送固非國王所得擅用徒增國怨耳自今一皆禁斷違者奏聞痛懲.” 於是杖流允全成萬恭及護軍康呂于島. 恭性抗直王在東宮屢進直言怒蹴其目?. 及卽位念其忠直驟加拔擢. 與呂爲王?暠動靜允全成萬船載布二萬匹獻王暠以故皆惡之. 暠黨十餘人忽自都下來言: “暠已得國國人?狀王過惡以達于朝.” 於是權漢功等上書中書省請立暠語在漢功傳. 王留元五年財用?乏. 暠知其然遣其臣祭酒白文珏郞將李淑貞以帝命封諸倉庫. 十年泰定帝立明年?王還國復賜國王印章. 忠宣戒諭國人曰: “從臣引曹交構國王及瀋王以致?墻之變. 其聽姦臣?誘請立瀋王者予已諭國王: ‘毋念舊惡一皆原宥’ 其悉知之.” 於是宰樞召民部典書致仕李伯經前司憲掌令李東吉前民部議郞趙湜前成均樂正權賀等諭之皆爲暠謀議上書者也. 後二年王如元還國暠來謁行宮遂從王還王薨暠復如元止平壤陰與曹?謀暠臣朴全自平壤來詐言: “暠已爲國王.” 忠惠遣鷹房忽只六十餘騎於*平壞{平壤}欲止暠不及而還. 忠惠後五年暠還國忠穆元年卒葬以公主例. 子德壽封江陵大君子篤朶不花帖古不花. 篤朶不花襲暠封瀋王. 奇后兄轍太子妃父盧?等謀亂伏誅后與太子憾恭愍欲廢恭愍立篤朶不花篤朶不花固辭曰: “叔父無子百歲後國將焉往? 今叔父無恙吾而可奪叔父位耶?” 乃以德興君塔思帖木兒爲王天下莫不賢之. 李公遂還自元言於王王嘉之問遺甚厚十五年八月遣使來王引見其使厚禮遣之. 帖古不花仕元爲中書平章事. 塤忠宣封延德君忠肅進封府院大君後坐奸衛士金永長妻下巡軍永長妻內侍閔元濟女本有穢行. 元中書省差脫脫帖木兒樞密院差脫隣御史臺差也素不花等來鞫塤于行省塤旣服當抵罪以兄暠私謁釋不治忠穆二年卒.

#高麗史91卷-列傳4-宗室2-011-小君?
○小君?初忠烈爲太孫金俊以崔?婢盤珠納之得幸生?. 公主亦愛之出入禁中號王小君. 拜中郞將欲襲王宿衛賂康守衡以請守衡以丞相安童言來告曰: “令?率禿魯花來.” 二年王以?驕恣剃髮爲僧.

#高麗史91卷-列傳4-宗室2-012-世子鑑
○忠宣王三子. 懿妃生世子鑑忠肅王德興君塔思帖木兒史失其母氏位.
○世子鑑小字宜忠嘗爲廣陵君後封世子. 忠宣二年王在元殺鑑及其從者金義重等是年返葬城南百官素服送之.

#高麗史91卷-列傳4-宗室2-013-德興君塔思帖木兒
○德興君塔思帖木兒嘗爲僧忠定三年逃奔于元及奇轍誅皇后怨恭愍會本國人崔濡在元與群不逞說后謀構恭愍廢之立塔思帖木兒爲王奇三寶奴爲元子凡國人之在元者咸署僞官. 且請發遼陽省兵一萬渡鴨綠江至隨州?川爲我軍所敗語在濡傳. 帝尋詔放遣遼陽兵達達將吏?赴朝廷. 塔思帖木兒止帶素領?從人等歸止永平. 王遣密直副使金庾如元請執送塔思帖木兒庾至遼陽知樞密院事黑驢謂庾曰: “帝?臣 : ‘杖塔思帖木兒百七還其本國’ 今方背疽待其愈杖而歸之.” 庾乃還. 初護軍裴自富與塔思帖木兒交通僞授密直副使事覺斬之.

#高麗史91卷-列傳4-宗室2-014-龍山元子
○忠肅王. 三子曹國長公主生龍山元子明德太后洪氏生忠惠王恭愍王.
○龍山元子史失其名忠肅王與曹國公主幸漢陽富原龍山生故稱龍山元子. 卒于元*(??){返}葬年十七.

#高麗史91卷-列傳4-宗室2-015-釋器
○忠惠王. 一子銀川翁主林氏生釋器.
○釋器忠定祝髮置萬德寺. 恭愍時元將召釋器王聞之遂召還. 五年王聞前護軍林仲甫欲奉釋器潛?不軌囚巡軍按治辭連前政丞孫守卿前密直洪峻監察大夫孫湧黃淑卿典校令鄭世功李大年姜不花前判事洪桂金成前內園丞朴蘭等十餘人悉繫獄. 時湧方坐臺承命者來欲執湧以去同坐者皆錯愕不知所爲獨持平全遇祥正色曰: “臺官雖有罪當罷臺後就獄爾不可直入臺中.” 治事如常. 湧詣巡軍獄官詰仲甫曰: “汝識孫湧乎?” 對曰: “不知.” 遂釋之斬守卿桂成仲甫等貶贊成事康允忠爲東萊縣令杖世功及漢城尹洪仲元薛起宗姜贊張萬林朱雲等皆守卿黨也. 安置釋器于濟州令李安鄭寶等押送至海中?之於水釋器不死亡匿. 十二年西北面都巡撫使田祿生報: “有稱釋器者在平壤府謀逆.” 遣慶復興林堅味等捕之又分遣人諸道調兵爲備. 祿生與西海道都巡問使金庾獲所謂釋器者斬之傳首于京梟市. 又斬銀川翁主父林信及李安鄭寶幷斬其黨金?徐天吉等六人. 然釋器事?未著徒黨未集而遽殺人頗疑之. 乃大赦下敎曰: “釋器非止庶?實丹陽大君家婢所出. 往者孫守卿等倚以謀變旣伏厥辜群臣皆謂宜除禍本. 予不忍置刑命李安鄭寶安置濟州水精寺安等回言: ‘乘舟時墜海死.’ 已布告中外. 今西北面都巡問使田祿生密認釋器在部內誘集兇徒謀不軌與西海道都巡問使金庾捕獲傳首至京. 予初疑之逮問釋器舅林信乃知其實. 非予失於保全自取顚覆耳. 李安鄭寶指生爲死欺罔不忠林信縱其亡命不卽首告俱正典刑其兇徒金光秀金玉鏡崔黑驢李仁?不赦自餘?誤一皆除之.” 祿生之搜捕也釋器亡走匿安峽民白彦麟家辛禑元年慶復興李仁任等聞之密奏以睦仁吉素識釋器貌與密直副使趙仁璧率兵同往捕之. 仁吉仁璧奄至彦麟家有英俊者捕釋器仁吉見之慘然. 釋器形貌奇偉言語不凡觀者皆謂: “此眞王子也.” 來至?山仁吉遣人於朝請赦之時太后老不視事禑亦年幼仁任疑有變詭曰: “伏誅平壤者卽釋器也今何妄稱耶.” 乃與復興崔瑩等議累遣中使督殺之. 然猶未忍殺崔仁哲至叱之曰: “庸僧妄稱王子敢惑亂人心.” 令?斬之. 始知死於平壤者乃釋器同行僧之歸俗者也. 禑賜仁吉仁璧等鞍馬以彦麟自首杖流之又以前判事鄭良輔前牧使李玖知而不告下巡衛府鞫之玖曰: “良輔語予云: ‘王子釋器生在安峽.’ 予云此必僞也古亦有此等事不可不察宜告宰樞.” 雖?訊甚慘竟不服. 乃斬良輔杖玖一百. 釋器?民家女生一子潛寓前評理梁伯益田廬事覺?之置?龍山未至陰使吏殺之流伯益.

#高麗史91卷-列傳4-宗室2-016-世子奭
○恭讓王. 一子順妃盧氏生世子奭.
○世子奭初名瑞封定城君恭讓卽位冊爲世子. 諫官請開書筵. 乃以趙浚徐鈞衡李至爲師傅李舒金子粹禹成範姜淮季趙庸爲侍學三年聘前政堂文學李元紘女爲妃王下敎賜禮物. 尋命如  京師賀正 帝寵待序次公侯下宴內殿者五. 又命朝官日開宴慰之賜黃金二錠白金十錠*?{段}絹百匹從官以下賜銀帛有差. 明年乃還世子在  京師以支俸之餘密令貿布遺嬖妾.

#高麗史91卷-列傳4-公主-000-00
公主.

#高麗史91卷-列傳4-公主-001-太祖九女
○太祖九女.
○安貞淑儀公主神明王太后劉氏所生新羅王金傅入朝以公主歸之稱樂浪公主一云神鸞宮夫人.
○興芳宮主亦神明太后所生適元莊太子.
○大穆王后神靜王太后皇甫氏所生事見后妃傳.
○文惠王后貞德王后柳氏所生適文元大王貞.
○宣義王后亦貞德王后所生適戴宗旭生成宗后薨謚宣義?戴宗廟穆宗五年加謚貞淑顯宗五年加靜穆十八年加匡懿高宗四十年加益慈.
○公主史失其號亦貞德王后所生適義城府院大君.
○順安王大妃貞穆夫人王氏所生.
○公主史失其號興福院夫人洪氏所生適太子泰.
○公主史失其號聖茂夫人朴氏所生適金傅.

#高麗史91卷-列傳4-公主-002-惠宗三女
○惠宗三女.
○慶華宮夫人義和王后林氏所生事見后妃傳.
○貞憲公主.
○明惠夫人宮人哀伊主所生.

#高麗史91卷-列傳4-公主-003-定宗一女
○定宗一女.
○公主史失其號文成王后朴氏所生適孝成太子.

#高麗史91卷-列傳4-公主-004-光宗三女
○光宗三女.
○千秋殿夫人大穆王后皇甫氏所生適千秋殿君.
○寶華宮夫人亦大穆王后所生.
○文德王后亦大穆王后所生事見后妃傳.

#高麗史91卷-列傳4-公主-005-成宗二女
○成宗二女.
○元貞王后文和王后金氏所生事見后妃傳.
○元和王后延昌宮夫人崔氏所生事見后妃傳.

#高麗史91卷-列傳4-公主-006-顯宗八女
○顯宗八女.
○孝靖公主元和王后崔氏所生初封積慶公主顯宗二十一年卒謚孝靖.
○天壽殿主亦元和王后所生.
○仁平王后元成王太后金氏所生事見后妃傳.
○景肅公主亦元成王太后所生.
○孝思王后元惠王后金氏所生事見后妃傳.
○孝敬公主元平王后金氏所生.
○敬成王后元順淑妃金氏所生事見后妃傳.
○阿志宮人朴氏所生適檢校少監井民相.

#高麗史91卷-列傳4-公主-007-德宗二女
○德宗二女.
○?懷公主敬穆賢妃所生蚤卒.
○公主史失其號劉氏所生適檢校太師王忠.

#高麗史91卷-列傳4-公主-008-靖宗一女
○靖宗一女.
○悼哀公主容穆王后李氏所生文宗十一年卒謚悼哀.

#高麗史91卷-列傳4-公主-009-文宗七女
○文宗七女.
○積慶宮主仁睿太后李氏所生宣宗三年適扶餘公*??.
○保寧宮主亦仁睿太后所生適樂浪公瑛睿宗八年卒陵曰溫謚慶順其餘仁睿所生二公主仁淑賢妃李氏所生二公主仁穆德妃金氏所生公主皆蚤卒.

#高麗史91卷-列傳4-公主-010-宣宗三女
○宣宗三女.
○敬和王后貞信賢妃李氏所生事見后妃傳.
○公主史失其號思肅太后李氏所生蚤卒.
○遂安宅主亦思肅太后所生生而盲年四十不嫁仁宗六年卒.

#高麗史91卷-列傳4-公主-011-肅宗四女
○肅宗四女.
○大寧宮主明懿太后柳氏所生適淮安伯沂肅宗八年冊爲公主賜禮物睿宗九年卒謚貞穆.
○興壽宮主亦明懿太后所生適承化伯楨肅宗八年冊爲公主睿宗六年生子遣承宣金沽賜禮物仁宗元年卒.
○安壽宮主亦明懿太后所生適廣平公源肅宗十年冊爲公主.
○福寧宮主亦明懿太后所生適晉康伯演睿宗九年冊爲公主性婉順爲兩宮所愛富爲宗室第一崇信佛法營飾塔廟甚勤仁宗十一年卒謚貞簡.

#高麗史91卷-列傳4-公主-012-睿宗二女
○睿宗二女.
○承德公主文敬太后李氏所生適漢南伯杞仁宗二年冊爲長公主賜衣帶匹*?{段}金銀器鞍馬等物.
○興慶公主亦文敬太后所生適安平公璥仁宗二年封公主明宗六年卒.

#高麗史91卷-列傳4-公主-013-仁宗四女
○仁宗四女.
○承慶宮主恭睿太后任氏所生適恭化侯瑛.
○德寧宮主亦恭睿太后所生適江陽公?天姿艶麗擧止*閒雅又善談笑毅宗每於花朝月夕召入內日夜?歌醜聲聞外明宗二十二年卒.
○昌樂宮主亦恭睿太后所生適信安侯珹毅宗五年封宮主高宗三年卒及葬以王外祖母素服減膳百官縞素一日.
○永和宮主亦恭睿太后所生適邵城侯珙熙宗四年卒年六十八謚敬和.

#高麗史91卷-列傳4-公主-014-毅宗三女
○毅宗三女.
○敬德宮主莊敬王后金氏所生毅宗十一年冊爲宮主十六年適司空評.
○安貞宮主亦莊敬王后所生毅宗十一年冊爲宮主十七年適守司徒咸寧伯璞明宗五年與殿前加榮通事覺流加榮于海島.
○和順宮主亦莊敬王后所生毅宗十一年冊爲宮主適廣陵侯沔.

#高麗史91卷-列傳4-公主-015-明宗二女
○明宗二女.
○延禧宮主光靖太后金氏所生明宗三年冊爲公主九年適寧仁伯?.
○壽安宮主亦光靖太后所生明宗三年冊爲公主九年適昌化伯祐.

#高麗史91卷-列傳4-公主-016-神宗二女
○神宗二女.
○孝懷公主宣靖太后金氏所生適河源公瑃神宗二年卒年十七王及后悼甚追封爲興德宮主.
○敬寧宮主亦宣靖太后所生神宗二年冊爲公主四年適始興伯?.

#高麗史91卷-列傳4-公主-017-熙宗五女
○熙宗五女.
○安惠太后成平王后任氏所生事見后妃傳.
○永昌公主亦成平王后所生適丹陽伯?.
○德昌宮主亦成平王后所生適永嘉侯崔?.
○嘉順宮主亦成平王后所生適新安公?.
○貞禧宮主亦成平王后所生適永安公僖.

#高麗史91卷-列傳4-公主-018-康宗一女.
○康宗一女.
○壽寧宮主思平王后李氏所生康宗元年封爲宮主適河源公瑃卒謚敬烈.

#高麗史91卷-列傳4-公主-019-高宗一女
○高宗一女.
○壽興宮主安惠太后柳氏所生適新陽公*??.

#高麗史91卷-列傳4-公主-020-元宗二女
○元宗二女.
○慶安宮主慶昌宮主所生適齊安公淑.
○咸寧宮主亦慶昌宮主所生適廣平公?.

#高麗史91卷-列傳4-公主-021-忠烈王二女
○忠烈王二女.
○靖寧院妃貞和宮主所生適齊安公淑.
○明順院妃亦貞和宮主所生適漢陽公?.

#高麗史91卷-列傳4-公主-022-忠惠王一女.
○忠惠王一女.
○長寧公主德寧公主所生適元魯王元之亡也失於北平恭愍王遣尙書成准得告中書省索之.
太祖高皇帝遣宦者訪天下軍前得於北京賜衣食遣還王聞而不悅辛旽密令左司議大夫吳中陸等上書曰: “婦人從一而終義不敢他適長寧公主本麟趾之孫其在元朝嘗有?薄之譏我國之恥也當元朝離亂之際又不能守節徇身爲虜獲于.
大明亦可恥也.  大明猶念我祖宗之裔以歸于我殿下何以待之? 若優容而列於五殿以供奉如宗廟何如國人耳目何? 請?邊遠以保其生.“ 不聽召入京命百寮出迎居德寧公主殿.

#高麗史91卷-列傳4-公主-023-恭讓王三女.
○恭讓王三女.
○肅寧宮主順妃盧氏所生適益川君緝.
○貞信宮主亦順妃所生適丹陽君禹成範.
○敬和宮主亦順妃所生適晉原君姜淮季.

列傳卷第四.


#高麗史92卷-列傳5-00-000
列傳卷第五. 高麗史九十二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史92卷-列傳5-洪儒-000
洪儒[裴玄慶申崇謙卜智謙].

#高麗史92卷-列傳5-洪儒-001
○洪儒初名術義城府人. 弓裔末年與裴玄慶申崇謙卜智謙同爲騎將密謀夜詣太祖第言曰: “自三韓分裂群盜競起今王奮臂大呼遂夷滅草寇三分遼左據有大半立國定都將二紀餘. 今不克終縱虐太甚*?{淫}刑以逞殺妻戮子誅夷臣僚民墜塗炭疾之如?桀紂之惡無以加也. 廢昏立明天下之大義請公行殷周之事.” 太祖作色拒之曰: “吾以忠義自許王雖暴亂安敢有二心? 以臣伐君斯謂革命予實不德敢效湯武之事乎? 恐後世以爲口實. 古人云: ‘一日爲君終身爲主.’ ?延陵季子曰: ‘有國非吾節也.’ 乃去而耕焉吾豈過季子之節乎?” 儒等曰: “時難遭而易失天與不取反受其咎. 國中民庶受毒?者日夜思欲復之且權位重者?遭虐殺略無所遺. 今之德望未有居公右者衆情所以望於公也公若不從吾等死無日矣. ?王昌瑾鏡文如彼豈可違天死於獨夫之手乎?” 於是諸將扶擁而出黎明坐於積穀之上行君臣之禮. 令人馳且呼曰: “王公已擧義旗矣.” 裔聞之驚駭亡去. 太祖卽位詔策推戴功以儒玄慶崇謙智謙俱爲一等賜金銀器錦繡綺被褥綾羅布帛. 太祖慮靑州反側儒與庾黔弼率兵千五百鎭鎭州以備之由是靑州不克叛. 遷大相. 二年改烏山城爲禮山縣遣儒及大相哀宣安集流民五百餘戶. 十九年從太祖擊百濟滅之. 卒謚忠烈.

#高麗史92卷-列傳5-洪儒-002
玄慶初名白玉衫慶州人. 膽力過人起行伍累進大匡. 太祖以靑州人玄律爲徇軍郞中玄慶與崇謙駁曰: “往者林春吉爲徇軍吏圖爲不軌事泄伏辜此乃典兵權而恃本州故也. 今又以玄律爲徇軍郞中臣等竊惑之.” 太祖善之改授兵部郞中. 太祖征討四方玄慶功居多. 十九年疾篤太祖幸其第執其手曰: “嗟乎命矣夫卿子孫在予其敢忘.” 太祖出門而玄慶卒. 遂駐駕命官?葬事而後還. 謚武烈子殷祐.

#高麗史92卷-列傳5-洪儒-003
崇謙初名能山光海州人. 長大有武勇. 十年太祖與甄萱戰於公山桐藪不利萱兵圍太祖甚急. 崇謙時爲大將與元甫金樂力戰死之. 太祖甚哀之謚壯節以其弟能吉子甫樂弟鐵?爲元尹創智妙寺以資冥福.

#高麗史92卷-列傳5-洪儒-004
智謙初名砂?桓宣吉林春吉之謀反也智謙皆密告誅之. 卒謚武恭成宗十三年四人皆贈太師配享太祖廟庭.

#高麗史92卷-列傳5-庾黔弼-000
庾黔弼.

#高麗史92卷-列傳5-庾黔弼-001
○庾黔弼平州人事太祖爲馬軍將軍累轉大匡. 太祖以北界?岩鎭數爲北狄所侵會諸將議曰: “今南兇未滅北狄可憂朕*?{寤}寐憂懼. 欲遣黔弼鎭之如何?” 僉曰可. 乃命之黔弼卽日率開定軍三千以行至?岩於東山築大城以居. 招集北蕃酋長三百餘人盛設酒食饗之乘其醉脅以威酋長皆服. 遂遣使諸部曰: “旣得爾酋長爾等亦宜來服.” 於是諸部相率來附者千五百人又歸被虜三千餘人. 由是北方晏然太祖特加褒?.

#高麗史92卷-列傳5-庾黔弼-002
八年爲征西大將軍攻百濟燕山鎭殺將軍吉奐又攻任存郡殺獲三千餘人. 太祖與甄萱戰於曹物郡萱兵銳甚未決勝負. 太祖欲與相持以老其師黔弼引兵來會兵勢大振. 萱懼乞和太祖許之欲召萱至營論事黔弼諫曰: “人心難知豈可輕與敵相狎?” 太祖乃止仍謂曰: “卿破燕山任存功旣不細待國家安定當策卿功.”

#高麗史92卷-列傳5-庾黔弼-003
十一年以王命城湯井郡. 時百濟將金萱哀式漢丈等領三千餘衆來侵靑州. 一日黔弼登郡南山坐睡夢一大人言: “明日西原必有變宜速往.” 黔弼驚覺徑趣靑州與戰敗之追至禿?鎭殺獲三百餘人. 馳詣中原府見太祖具奏戰狀太祖曰: “桐藪之戰崇謙金樂二名將死深爲國家憂今聞卿言朕意稍安.”

#高麗史92卷-列傳5-庾黔弼-004
十二年甄萱圍古昌郡黔弼從太祖往救之行至禮安鎭太祖與諸將議曰: “戰若不利將如何?” 大相公萱洪儒曰: “若不利不可從竹嶺還宜預修*閒道.” 黔弼曰: “臣聞: ‘兵凶器戰危事有死之心無生之計然後可以決勝.’ 今臨敵不戰先慮折北何也? 若不及救以古昌三千餘衆拱手與敵豈不痛哉? 臣願進軍急擊.” 太祖從之黔弼乃自猪首峯奮擊大破之. 太祖入其郡謂黔弼曰: “今日之捷卿之力也.”

#高麗史92卷-列傳5-庾黔弼-005
十四年被讒竄于鵠島. 明年甄萱海軍將尙哀等攻掠大牛島太祖遣大匡萬歲等往救不利太祖憂之黔弼上書曰: “臣雖負罪在貶聞百濟侵我海鄕臣已選本島及包乙島丁壯以充軍隊又修戰艦以禦之願上勿憂.” 太祖見書泣曰: “信讒逐賢是予不明也.” 遣使召還慰之曰: “卿實無辜見謫曾不怨憤惟思輔國予甚愧悔庶將賞延于世報卿忠節.” 又明年爲征南大將軍守義城府太祖使人謂曰: “予慮新羅爲百濟所侵嘗遣大匡能丈英周烈弓悤希等鎭之今聞百濟兵已至?山城阿弗鎭等處劫掠人物恐侵及新羅國都. 卿宜往救.” 黔弼選壯士八十人赴之. 至?灘謂士卒曰: “若遇賊於此吾必不得生還但慮汝等同罹鋒刃其各善自爲計.” 士卒曰: “吾輩盡死則已豈可使將軍獨不生還乎?” 因相與誓同心擊賊旣涉灘遇百濟統軍神劒等黔弼欲與戰百濟軍見黔弼部伍精銳不戰自潰而走. 黔弼至新羅老幼出城迎拜垂泣言曰: “不圖今日得見大匡微大匡吾其爲魚肉乎.” 黔弼留七日而還遇神劒等於子道與戰大克擒其將今達奐弓等七人殺獲甚多. 捷至太祖驚喜曰: “非我將軍孰能如是?” 及還太祖下殿迎之執其手曰: “如卿之功古亦罕有銘在朕心勿謂忘之.” 黔弼謝曰: “臨難忘私見危授命臣職耳聖上何至如斯?” 太祖益重之.

#高麗史92卷-列傳5-庾黔弼-006
十七年太祖自將征運州黔弼爲右將軍甄萱聞之簡甲士五千至曰: “兩軍相鬪勢不俱全恐無知之卒多被殺傷. 宜結和親各保封境.” 太祖會諸將議之. 黔弼曰: “今日之勢不容不戰願上觀臣等破敵勿憂也.” 遂乘萱未陣以勁騎數千突擊之斬獲三千餘級擒術士宗訓醫師訓謙勇將尙達崔弼熊津以北三十餘城聞風自降.

#高麗史92卷-列傳5-庾黔弼-007
十八年太祖謂諸將曰: “羅州界四十餘郡爲我藩籬久服風化. 嘗遣大相堅書權直仁壹等往撫之近爲百濟劫掠六年之*閒海路不通誰爲我撫之?” 洪儒朴述熙等曰: “臣雖無勇願補一將.” 太祖曰: “凡爲將貴得人心.” 公萱大匡悌弓等奏曰: “黔弼可.” 太祖曰: “予亦已思之. 但近者新羅路梗黔弼往通之朕念其勞未敢再命.” 黔弼曰: “臣年齒已衰然此國家大事敢不竭力?” 太祖喜垂涕曰: “卿若承命何喜如之?” 遂以爲都統大將軍送至禮成江賜御船遣之. 因留三日候黔弼下海乃還. 黔弼至羅州經略而還太祖又幸禮成江迎勞之.

#高麗史92卷-列傳5-庾黔弼-008
十九年從太祖擊百濟滅之二十四年卒. 黔弼有將略得士心. 每出征受命卽行不宿於家. 及凱還太祖必迎勞終始寵遇諸將莫及. 謚忠節成宗十三年贈太師配享太祖廟庭. 子曰兢曰官儒曰慶.

#高麗史92卷-列傳5-崔凝-000
崔凝.

#高麗史92卷-列傳5-崔凝-001
○崔凝黃州土山人父大相祐達. 初凝母有娠家有黃瓜蔓忽結甛瓜. 邑人以告弓裔裔卜之曰: “生男則不利於國愼勿擧.” 父母匿而養之. 自幼力學旣長通五經善屬文爲裔翰林郞草制詰甚?其意. 裔曰: “所謂聖人得非斯人耶?” 一日裔召太祖誣以謀叛太祖辨之. 凝爲掌奏在裔側佯墜筆下庭取之因?過太祖微語曰: “不服則危.” 太祖悟遂誣服由是得免. 及太祖卽位仍舊職知元鳳省事俄拜廣評郞中. 凝有公輔器曉達吏事甚獲時譽. 遇知太祖夙夜勤恪多所獻替太祖每嘉納之嘗謂曰: “卿學富才高兼識治體. 憂國奉公匪躬蹇蹇古之名臣無以過也.” 遷內奉卿未幾轉廣評侍郞凝辭曰: “臣之同僚尹逢長於臣十年請先授之.” 太祖曰: “‘能以禮讓爲國乎何有’ 昔聞其語今見其人.” 遂以逢爲廣評侍郞. 凝恒齋素. 嘗寢疾太祖遣東宮問疾勸令食肉曰: “但不手殺耳食肉何害?” 凝固辭不食. 太祖幸其第謂曰: “卿不食肉有二失. 不保其身不得終養其母不孝也不永命使予早喪良弼不忠也.” 凝乃始食肉果平復. 他日太祖謂凝曰: “昔新羅造九層塔遂成一統之業. 今欲開京建七層塔西京建九層塔冀借玄功除群醜合三韓爲一家卿爲我作發願*?.” 凝遂製進. 十五年卒年三十五時太祖在燕山郡聞訃痛悼贈元甫賻?甚厚. 累贈大匡太子太傅謚熙愷. 顯宗十八年配享太祖廟庭德宗二年加贈司徒. 子彬.

#高麗史92卷-列傳5-崔彦?-000
崔彦?.

#高麗史92卷-列傳5-崔彦?-001
○崔彦?初名愼之慶州人. 性寬厚自少能文新羅末年十八游學入唐禮部侍郞薛廷珪下及第. 時?海宰相烏炤度子光贊同年及第炤度朝唐見其子名在彦?下表請曰: “臣昔年入朝登第名在李同之上今臣子光贊宜升彦?之上.” 以彦?才學優贍不許. 年四十二始還新羅拜執事省侍郞瑞書院學士. 及太祖開國?家而來命爲太子師傅委以文翰之任宮院額號皆所撰定一時貴遊皆師事之. 官至大相元鳳大學士翰林院令平章事. 惠宗元年卒年七十七. 訃聞王痛悼贈政匡謚文英. 子光胤行歸光遠行宗. 光胤嘗以賓貢進士遊學入晉爲契丹所虜以才見用拜官奉使龜城知契丹將侵我爲書付蕃人以報. 於是命有司選軍三十萬號光軍. 行歸亦遊吳越國其王授秘書郞. 後還本國事光宗爲倖臣坐死. 光遠官至秘書少監子沆自有傳.

#高麗史92卷-列傳5-王儒-000
王儒[*(王)字之].

#高麗史92卷-列傳5-王儒-001
○王儒本姓名朴儒字文行光海州人. 性質直通經史. 初仕弓裔爲員外遷至東宮記室. 見裔政亂乃出家隱於山谷*閒聞太祖卽位來見太祖以禮待之謂曰: “致理之道惟在求賢今卿之來如得傅巖渭濱之士.” 仍賜冠帶令管機要有功遂賜姓王. 玄孫字之字元長初名紹中由胥吏進. 其妹壻王國?之誅李資義也字之衛宮門以功補都校令. 肅宗召入內侍再轉殿中侍御史. 睿宗朝以兵馬判官從尹瓘征女眞累戰有勞語在瓘傳. 遷殿中少監歷左散騎常侍吏兵部尙書樞密院使. 十七年以?知政事卒年五十七. 謚章順配享睿宗廟庭. 後*?{諫}官奏曰: “古之大臣有大功德於國家然後乃得陞配字之雖有戰功其遇睿廟但以恩倖上無所匡救於君下無所利澤於民非所以尊祀典示將來請令有司擇可者代之.” 制可子毅其女適李資謙子公儀及資謙敗以姻黨坐流.

#高麗史92卷-列傳5-朴述熙-000
朴述熙.

#高麗史92卷-列傳5-朴述熙-001
○朴述熙?城郡人父大丞得宜. 述熙性勇敢嗜?肉雖蟾??蟻皆食之. 年十八爲弓裔衛士後事太祖累樹軍功爲大匡. 惠宗生七歲太祖欲立之以其母吳氏側微恐不得立乃以故?盛?黃袍賜吳吳以示述熙述熙?知太祖意請立惠宗爲正胤. 正胤卽太子也. 太祖臨薨托以軍國事曰: “卿扶立太子善輔佐.” 述熙一如遺命. 及惠宗寢疾述熙與王規相惡以兵百餘自隨. 定宗疑有異志流于甲串規因矯命殺之. 後謚嚴毅贈太師三重大匡配享惠宗廟庭. 子精元.

#高麗史92卷-列傳5-崔知夢-000
崔知夢.

#高麗史92卷-列傳5-崔知夢-001
○崔知夢初名聰進南海靈巖郡人元甫相昕之子性淸儉慈和聰敏嗜學學於大匡玄一. 博涉經史尤精於天文卜筮. 年十八太祖聞其名召使占夢得吉兆曰: “必將統御三韓.” 太祖喜改今名賜錦衣授供奉職常從征伐不離左右. 統合之後侍禁中備顧問. 惠宗二年王規謀害王弟知夢時爲司天官奏云: “流星犯紫微國必有賊.” 後惠宗寢疾在神德殿王規將謀亂知夢卜之又奏: “近將有變宜以時移御.” 定宗卽位誅規褒知夢密奏事機賜臧獲鞍馬銀器. 光宗朝從幸歸法寺被酒失禮貶于?傑縣凡十一年景宗五年召還授大匡內議令東萊郡侯食邑一千戶柱國賜銀器錦被褥帳衣馬?頭犀帶. 一日知夢奏曰: “客星犯帝座願王申戒宿衛以備不虞.” 未幾王承等謀逆伏誅賜御衣金帶. 成宗元年加左執政守內史令上柱國賜弘文崇化致理功臣號爵其父母. 三年知夢年七十八三上表乞骸不允. 又上書固請乃命除朝?赴內史房視事如舊. 六年知夢疾病成宗命醫賜藥親臨問疾以馬二匹施歸法海安二寺飯僧三千以禱凡可以已疾者靡所不爲. 卒年八十一訃聞震悼賻布千匹米三百碩麥二百碩茶二百角香二十斤官?葬事. 贈太子太傅謚敏休加贈太師十三年配享景宗廟庭. 子玄同懷遠.

#高麗史92卷-列傳5-王式廉-000
王式廉.

#高麗史92卷-列傳5-王式廉-001
○王式廉三重大匡平達之子太祖之從弟. 爲人忠勇勤恪. 初爲軍部書史多所遷歷. 太祖以平壤荒廢徙民實之命式廉往鎭之. 又城安水興德等鎭有功累轉佐丞. 式廉久鎭平壤常以衛社稷拓封疆爲己任. 惠宗寢疾王規有異志定宗密與式廉謀應變及規作亂式廉自平壤引兵入衛規不敢動. 於是誅規等三百餘人王倚賴益重下詔褒?曰: “式廉三代元勳一邦柱石. 量呑海嶽氣蘊風雲. 昨者當先王疾篤之秋是涇渭未分之際懷忠秉義表節歲寒翊載??嗣臨軍國. 尋有姦臣暴逆結構兇頑忽自簫墻俄興變亂. 卿玉入火而彌冷松冒雪以轉靑按劒衝冠忘生徇難兇狂瓦解逆黨伏誅. 朝綱欲墜而復興宗社將傾而再整. 若非公之效死予曷致於今辰. 可謂板蕩識誠臣疾風知勁草昔聞斯語今見其人. 縱加萬石之封?授九州之牧豈足酬玆勳績報彼功名. 今賜匡國翊贊功臣號加大丞崇資將表予懷以旌不朽. 匪獨展君臣義分唯望共生死同期. 予不食言有如皎日. 更希予無忘責躬儉已公常務知足養廉. 愛育黎元賞罰平中使國祚而天長地久貽富貴於百子千孫.” 四年卒謚威靜贈虎騎尉太師三重大匡開國公配享定宗廟庭. 子含允含順.

#高麗史92卷-列傳5-朴守卿-000
朴守卿.

#高麗史92卷-列傳5-朴守卿-001
○朴守卿平州人父大匡尉遲胤. 守卿性勇烈多權智. 事太祖爲元尹. 百濟數侵新羅太祖命守卿爲將軍往鎭之値甄萱再至守卿輒以奇計敗之. 曹物郡之戰太祖部分三軍以大相帝弓爲上軍元尹王忠爲中軍守卿殷寧爲下軍及戰上軍中軍失利守卿等獨戰勝太祖喜陞元甫守卿曰: “臣兄守文見爲元尹而臣位其上寧不自愧?” 遂幷爲元甫. 勃城之役太祖被圍賴守卿力戰得出又從太祖討神劒. 從定役分田視人性行善惡功勞大小給之有差特賜守卿田二百結. 定宗初卽位削平內難守卿功居多尋轉大匡. 光宗十五年子佐丞承位承景大相承禮等被讒下獄守卿憂?而卒. 後累贈司徒三重大匡.

#高麗史92卷-列傳5-王順式-000
王順式[李悤言堅金尹瑄興達善弼泰評].

#高麗史92卷-列傳5-王順式-001
○王順式溟州人. 爲本州將軍久不服太祖患之侍郞權說奏曰: “父而詔子兄而訓弟天理也順式父許越今爲僧在內院宜遣往諭之.” 太祖從之順式遂遣長子守元歸款賜姓王仍賜田宅. 又遣子長命以卒六百入宿衛後與子弟率其衆來朝賜姓王拜大匡. 長命賜命廉拜元甫小將官景亦賜姓王授大丞. 太祖討神劒順式自溟州率其兵會戰破之. 太祖謂順式曰: “朕夢見異僧領甲士三千而至翼日卿率兵來助是其應也.” 順式曰: “臣發溟州至大峴有異僧祠設祭以禱上所夢者必此也.” 太祖異之. 又有李悤言堅金尹瑄興達善弼泰評等皆歸附太祖.

#高麗史92卷-列傳5-王順式-002
李悤言史失世系新羅季保碧珍郡時群盜充斥悤言堅城固守民賴以安. 太祖遣人諭以共戮力定禍亂悤言奉書甚喜遣其子永率兵從太祖征討. 永時年十八太祖以大匡思道貴女妻之拜悤言本邑將軍加賜傍邑丁戶二百二十九. 又與忠原廣竹堤州倉穀二千二百石?一千七百八十五石且致手札示以金石之信曰: “至于子孫此心不改.” 悤言乃感激團結軍丁儲峙資糧以孤城介於羅濟必爭之地屹然爲東南聲援. 二十一年卒年八十一子達行及永.

#高麗史92卷-列傳5-王順式-003
堅金靑州人. 爲本州領軍將軍太祖卽位以靑州人多變詐不早爲備必有後悔乃遣州人能達文植明吉等往?之能達還奏: “彼無他志足可恃也.” 唯文植明吉私謂州人金勤謙寬駿曰: “能達雖奏無他然新穀熟恐有變.” 堅金與副將運翌興鉉來見太祖各賜馬綾帛有差. 堅金等上言: “臣等願竭愚忠庶無二心但本州人與勤謙寬駿金言規等在京都者其心異同. 去此數人可無患矣.” 太祖曰: “朕心存止殺. 有罪者尙欲原之?此數人皆有宣力扶衛之功欲得一州而殺忠賢朕不爲也.” 堅金等?懼而退. 勤謙言規等聞之奏曰: “日者能達復曰無他臣等固以爲不然今聞堅金等所言不可保其無他請留之以觀變.” 太祖從之旣而謂堅金等曰: “今雖不從爾言深嘉爾忠可早歸以安衆心.” 堅金等言: “臣等欲露忠?輒陳利害反類誣?不以爲罪惠莫大焉. 誓赤心報國. 然一州之人人各有心如有始禍恐難制也. 請遣官軍以爲聲援.” 太祖然之遣馬軍將軍洪儒庾黔弼等率兵千五百鎭鎭州以備之. 未幾道安郡奏: “靑州密與百濟通好將叛.” 太祖又遣馬軍將軍能植將兵鎭撫. 由是不克叛.

#高麗史92卷-列傳5-王順式-004
尹瑄?州人爲人沈勇善韜鈐. 初以弓裔誅殺無厭慮禍及己遂率其黨走北邊聚衆至二千餘人. 居?巖城召黑水蕃衆久爲邊郡害及太祖卽位率衆來附北邊以安.

#高麗史92卷-列傳5-王順式-005
興達爲甄萱高思葛伊城主. 太祖徇康州行過其城興達遣其子歸款. 於是百濟所置軍吏皆降附太祖嘉之賜興達靑州祿子俊達珍州祿雄達寒水祿玉達長淺祿又賜田宅以賞之. 甄萱將攻其城興達聞之欲出戰而浴忽見右臂上有滅字. 怪而禳之至十日病死.

#高麗史92卷-列傳5-王順式-006
善弼爲新羅載巖城將軍時群盜競起所至奪掠. 太祖欲通好新羅以路梗患之. 弼觀太祖威德遂歸款. 以計使通好新羅. 因?賊屢有功後以其城內附. 太祖厚加待遇以年老稱爲尙父.

#高麗史92卷-列傳5-王順式-007
泰評?州人博涉書史明習吏事. 初爲其州賊帥柳矜順記室弓裔破矜順評乃降裔怒其久不服令屬卒伍. 遂從太祖開國之際與有力焉. 擢授徇軍郞中.

#高麗史92卷-列傳5-?直-000
?直.

#高麗史92卷-列傳5-?直-001
○?直燕山昧谷人. 自幼有勇略. 新羅末爲本邑將軍時方亂離遂事百濟爲甄萱腹心以長子直達次子金舒及一女質于百濟. 直嘗朝百濟見其無道謂直達曰: “今見此國奢侈無道吾雖密邇不願復來. 聞: ‘高麗王公文足以安民武足以禁暴故四方無不畏威懷德.’ 予欲歸附汝意何如?” 直達曰: “自入質以來觀其風俗唯恃富强競務驕矜安能爲國? 今大人欲歸明主保安弊邑不亦宜乎! 直達當與弟妹俟隙而歸矣. 縱不得歸賴大人之明餘慶流於子孫則直達雖死無恨. 願大人勿以爲慮.” 直遂決意來附. 太祖十五年直與其子英舒來朝言曰: “臣在弊邑久聞風化. 雖無助天之力願竭爲臣之節.” 太祖喜拜大相賜白城郡祿廐馬三匹彩帛. 拜其子咸舒爲佐尹又以貴戚正朝俊行女妻英舒曰: “卿灼見理亂存亡之機來歸於我朕甚嘉之. 聯姻公族用示厚意卿其益竭心力鎭撫邊境藩屛我家.” 直謝因言曰: “百濟一牟山郡境接弊邑以臣歸化常加侵掠民不安業. 臣願往攻取使弊邑之民不被寇竊專務農桑益堅歸化之誠.” 太祖許之. 萱聞直降怒甚囚直達金舒及其女烙斷股筋. 直達死. 百濟滅後羅州以?囚百濟將軍具道子端舒換金舒還於父母. 二十二年直以佐丞卒太祖遣使致弔贈政匡謚奉義. 以咸舒爲嗣後又贈司空三重大匡.

#高麗史92卷-列傳5-朴英規-000
朴英規.

#高麗史92卷-列傳5-朴英規-001
○朴英規昇州人娶甄萱女爲萱將軍. 及神劒爲逆萱來投. 英規密語其妻曰: “大王勤勞四十餘年功業垂成一旦以家人之禍失地投於高麗. 夫貞女不事二夫忠臣不事二主若舍吾君以事賊子則何顔以見天下之義士乎. ?聞高麗王公仁厚勤儉以得民心殆天啓也. 必爲三韓之主?致書以安慰我王兼致慇懃於王公以圖將來之福乎?” 其妻曰: “子之言是吾意也.” 太祖十九年二月英規遂遣人歸款且曰: “若擧義兵請爲內應以迎王師.” 太祖大喜厚賜其使令歸報英規曰: “若蒙君惠道路無梗則先謁將軍. 升堂拜夫人兄事而?尊之必終有以厚報之. 天地鬼神悉聞此言.” 九月太祖討神劒滅百濟謂英規曰: “自萱失國遠來其臣子無一人慰籍者. 獨卿夫婦千里嗣音以致誠意兼歸款於寡人義不可忘.” 授以佐丞賜田千頃以驛馬三十五匹迎致家人官其二子. 英規後官至三重大匡.

列傳卷第五.


#高麗史93卷-列傳6-00-000
列傳卷第六. 高麗史九十三.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史93卷-列傳6-徐弼-000
徐弼.

#高麗史93卷-列傳6-徐弼-001
○徐弼利川人性通敏. 始以刀筆進累官至大匡內議令. 光宗賜宰臣王咸敏皇甫光謙及弼金酒器弼獨不受曰: “臣謬居宰輔已?寵恩又賜金器愈懼踰分且服用明等衰奢儉關理亂. 臣用金器君將何用?” 光宗曰: “卿能不以寶爲寶予當以卿言爲寶.” 弼嘗進見曰: “願上莫賞無功無忘有功.” 光宗?然. 翼日遣近臣問有功無功者爲誰對曰: “有功者元甫式會是也無功者若輩是也其以此奏.” 時光宗厚待投化漢人擇取臣僚第宅及女與之. 一日弼奏曰: “臣居第稍寬願以獻焉.” 光宗問其故對曰: “今投化人擇官而仕擇屋而處世臣故家反多失所. 臣愚誠爲子孫計. 宰相居第非其有也及臣之存請取之. 臣以祿俸之餘更營小第. 庶無後悔.” 光宗怒. 然卒感悟不復奪臣僚第宅. 又內廐馬死光宗欲罪主者弼引孔子不問馬之說爭之主者得免. 其??如此. 十六年卒年六十五. 謚貞敏累贈三重大匡太師內史令後配享光宗廟庭. 子廉熙英熙自有傳.

#高麗史93卷-列傳6-崔承老-000
崔承老[*(崔)齊顔].

#高麗史93卷-列傳6-崔承老-001
○崔承老慶州人父殷含仕新羅至元甫. 久無嗣禱而生承老. 性聰敏好學善屬文. 年十二太祖召見使讀論語甚嘉之賜?盆命隸元鳳省學生賜鞍馬例食二十碩. 自是委以文柄. 成宗元年爲正匡行選官御事上柱國. 時王求言承老上書曰: “臣生長草野性?愚暗且無學術幸値明時久?近職累竊殊榮雖微長策可以匡時猶有片心期於報國. 竊見開元史臣吳兢撰進貞觀政要欲勸玄宗勤修*大宗{太宗}之政盖以事體相近不出一家而其政休明可爲師範也. 臣伏見太祖之創業垂統所謂祖有功也諸宗之嗣位守成所謂宗有德也. 祖旣有國有家以啓子孫之福慶宗乃或興或廢未免一時之過愆所以然者政有理荒事有善惡多不愼終如始至於危亂是誠可痛也. 自我太祖開國以來臣所及知者皆誦在臣心. 令謹錄五朝政化善惡之*跡可鑑可戒者條奏以聞. 伏審我太祖神聖大王之御極也時當百六運?一千. 當初?亂夷凶天生前主而假手在後膺圖受命人知聖德以歸心. 於是値金?自滅之期乘丙鹿再興之運不離鄕井便作闕庭. 定遼浿之驚波得秦韓之舊地十有九載統一?瀛可謂功莫高矣德莫大焉. 若契丹者與我連境宜先修好而彼又遣使求和我乃絶其交聘者. 以彼國嘗與渤海連和忽生疑貳不顧舊盟一朝殄滅故太祖以爲無道之甚不足與交. 所獻駱駝亦皆?而不畜其深策遠計防患乎未然保邦于未危者有如此也.

#高麗史93卷-列傳6-崔承老-002
渤海旣爲丹兵所破其世子大光顯等以我國家擧義而興領其餘衆數萬戶日夜倍道來?. 太祖憫念尤深迎待甚厚至賜姓名又附之宗籍使奉其本國祖先之?祀其文武?佐以下亦皆優沾爵命. 其急於存亡繼絶而能使遠人來服者又如此也. 百濟甄萱兇悖好亂殺主虐民. 太祖聞之不遑寢食行師討罪卒成匡復其不忘舊主定傾扶危者又如此也. 自新羅之季至我國初西北邊民每被女眞蕃騎往來侵盜太祖斷自宸衷遣一良將鎭之不勞寸刃反令蕃衆來歸自是塞外塵淸邊境無虞. 其知人善任柔遠能邇者又如此也. 新羅君臣以運盡數窮自求歸化讓至再三然後許之東自溟州至興禮府其*閒百十餘城莫不懷于有仁應時來服. 其能以禮讓而人無不服者又如此也. 唯南平百濟不得已而用兵. 凡大興師前後數次然旌麾之下戎馬之前或有臨陣投降或有望風?伏. 雖交鋒刃不欲殺傷可謂仁者無敵也. 及甄萱積惡數十餘年然後終爲逆?所囚逃?于我而請兵誅逆. *大祖{太祖}聞之厚禮迎致及其殞沒亦優賻贈. 其道貫幽明義周存沒者又如此也. ?平百濟車駕入城哀恤窮民厚加慰諭下令諸軍秋毫無犯. 且南北久分新舊又別太祖撫之如一終始不?. 其含弘寬簡又如此也.

#高麗史93卷-列傳6-崔承老-003
自成一統以來勤政八年事大以禮交隣以道居安無逸接下思恭. 貴道德崇節儉卑宮室而期於粗庇風雨惡衣服而取其但禦寒暑. 好賢樂善捨己從人. 恭儉禮讓之心發於天性?生長民*閒備嘗艱險衆人情僞無不具知萬事安危亦能先見. 所以賞罰不失其時邪正不同其路知其勸懲之道得帝王之體者又如此也. 加以知人不失其才御下必得其力任賢勿貳去邪勿疑. 尊釋敎重儒術爲君之令德斯備有國之嘉猷可遵. 但以創業之初致平日淺宗廟社稷且未光崇禮樂文物猶多闕乏凡百官司之品式及諸內外之規儀未及修定忽遺弓劒盖國人之不幸寔天道之難諶深可惜也.

#高麗史93卷-列傳6-崔承老-004
惠宗久在東宮累經監撫尊禮師傅善接賓僚. 由是令名聞於朝野及初卽位衆擧欣然. 時有人?定宗兄弟謂有異圖惠宗聞而不*?亦無所問. 恩遇愈?待之如初故人皆服其大度. 旣而不修德政過惜身命左右前後常以甲士相隨盖爲疑人太甚大失爲君之體加以偏賞將士恩澤不均. 故內外怨嗟人心?貳. 又卽位踰年便致沈?牀枕之*閒淹延歲月. 於是朝臣賢士不獲近前鄕里小人常居臥內厥疾彌篤嗔?日增. 三年之*閒民不見德至于晏駕之日粗得免其橫禍可不痛哉?

#高麗史93卷-列傳6-崔承老-005
定宗在藩邸時早有令聞. 及惠宗寢疾彌留宰臣王規等潛有所圖窺?王室. 定宗先認之密與西都忠義之將定計而爲備. 及內難將作衛兵大至故姦計不成群兇受誅. 雖由天命亦在人謀豈不偉歟? 自定宗至今三十有八年其*閒洪祚之不絶亦定宗之力也. 定宗旣以連枝得繼夙夜孜孜銳情求理. 或燃燭而引見朝士或?食而聽斷萬機. 故卽位之初人皆相慶. 及乎誤信圖讖決議遷都. 又天性剛毅固執不移暴徵作役勞動人夫. 雖上慮爲然乃群情不服. 怨?由是而興?應速於影響未及西遷永辭南面誠可痛也.

#高麗史93卷-列傳6-崔承老-006
光宗以英奇之表岐?之姿偏承太祖之眷憐親受定宗之顧命?原襲慶鳳?傳華禮有加於接下鑒不失於知人. 不阿親貴而常抑豪强無??賤而惠鮮鰥寡. 自卽位之年至于八載政敎淸平刑賞不濫. 及雙冀見用以來崇重文士恩禮過?. 由是非才濫進不次驟遷未浹歲時便爲卿相或連宵引見或繼日延容. 以此圖歡怠於政事軍國要務壅塞不通酒食?遊聯?靡絶. 於是南北庸人競願依投不論其有智有才皆接以殊恩殊禮. 所以後生爭進舊德漸衰. 雖重華風不取華之令典雖禮華士不得華之賢才. 於百姓則益消膏血之資於四方則剩得浮虛之譽. 因此不復憂勤庶政而接見賓僚故猜忌日深都兪日阻時政得失無敢言者加以酷信佛事過重法門常行之齋設旣多別願之焚修不少. 專求福壽但作禱祈窮有涯之財力造無限之因緣自輕至尊好作小善. 又於出入宴遊莫不窮奢極侈以其目前無事將謂法力使然凡所作爲不欲悛改. 宮室必踰於制度服食須極於珍纖. 土木之功不以時伎巧之作無休日. 略計常時一歲之費足爲太祖十年之費. 又及末年多殺無辜. 臣愚以爲若使光宗恒思恭儉節用勤政如初豈其祿命不永?得享年五十而已哉? 其不克終誠爲可惜也. ?自庚申至乙亥十六年*閒姦兇競進讒毁大興君子無所容小人得其志遂至子逆父母奴論其主上下離心君臣解體. 舊臣宿將相次誅夷骨肉親姻亦皆?滅. 而?惠宗之克全兄弟定宗之能保邦家若論恩義可謂重也兩朝皆唯有一子亦不使保其性命非但不報其德亦復深結其寃. 又至末年於己一子亦生疑忌. 故景宗方在東宮每不自安幸而得嗣其位. 嗟乎何其善於前而早得令名不善於後乃至斯乎深可痛也.

#高麗史93卷-列傳6-崔承老-007
景宗生於深宮之中長於婦人之手門外之事不曾見知但以天性聰明當其光考末年能免悔尤得嗣天位. 及其嗣位焚積年讒毁之書放累歲無辜之獄寃憤悉除朝野稱慶. 但以不?政體專任權豪害及宗親. 咎徵先見後雖覺悟責無所歸. 自此邪正不分賞刑不一. 未及于理復倦于勤遂至色荒喜觀鄕樂繼以博奕終日無厭. 左右唯中官內?而已. 由是君子之言無自而入小人之語有時而從. 亦早有美名而晩無令德所謂: ‘靡不有初鮮克有終.’ 忠臣義士誰不痛之? 此乃聖上親所見知者也. 然景宗亦有足稱美者焉. 盖其當初?疾未及危篤遂於臥內引見聖上執手與言付囑軍國不唯社稷之福亦是人民之幸也. 唯惠景二宗嗣位皆自春宮人無異望至於兄弟之*閒非有分明付托則爭端必起. 惠宗兩年寢疾而終有子曰興化郞君而年少又不能囑後事於諸弟. 定宗自被群臣翊戴以纂大業臨終亦早傳位於光宗以安宗社. 定景二宗之遺命可謂明矣. 又曾見惠定光三宗相繼之初百事未寧之際兩京文武半已殺傷. ?屬光宗末年世亂讒興凡繫刑章多是非辜歷世勳臣宿將皆未免誅鋤而盡及景宗踐祚舊臣之存者四十餘人耳其時亦有人遇害衆多皆是後生讒賊誠不足惜. 唯天安鎭州二郞君本皇家之枝葉也光宗猶自寬容竟不置之於法至景宗朝足爲藩屛却被權臣之賊害沒爲地下之寃魂在於宗盟寧不痛惜? 先朝不保永年多因此禍後世可以爲鑑誡.

#高麗史93卷-列傳6-崔承老-008
伏惟殿下以上聖之德遇中興之期因先君遜讓之恩纂列聖?鴻之業. 無一物不樂其生無一夫不獲其所. 內外同歡人神相慶. 所謂天授人與者也. 聖上若克遵太祖之遺風何異玄宗追慕文皇之故事耶? 聖上又能取捨四朝之近事則惠宗有保全骨肉之功可謂友于之義也. 定宗先知亂萌克定蕭墻之難而再安宗社傳授至今可謂智謀之明也. 光宗八年之理可方三代又朝廷儀制頗有可觀所謂善否之均也. 景宗放先朝寃獄數千燒積年讒毁之文所謂寬仁之至也. 凡四朝爲政之*跡大略如是聖上宜取其善者而行之見其不善而誡之除不急之務罷無善之勞但要君安於上民悅於下. 因善始之心慮克終之美日愼一日雖休勿休雖貴爲君主而不自尊大富有才德而不自驕矜唯敦恭己之情不絶憂民之念則福不求而自至?不禳而自消聖壽胡不萬年王業豈唯百世而已哉?

#高麗史93卷-列傳6-崔承老-009
臣雖愚昧?職樞機旣奏陳之有心又?避之無路謹錄鄙懷不出時務計二十有八條隨狀別封以進. 我國家統三以來四十七年士卒未得安枕糧餉未免?費者以西北隣於戎狄而防戍之所多也. 願聖上以此爲念. 夫以馬歇灘爲界太祖之志也鴨江邊石城爲界大朝之所定也. 乞將此兩處斷於宸衷擇要害以定疆域. 選土人能射御者充其防戍又選其中二三偏將以統領之則京軍免更戍之勞芻粟省飛挽之費矣. 竊聞聖上爲設功德齋或親?茶或親磨麥臣愚深惜聖體之勤勞也. 此弊始於光宗崇信讒邪多殺無辜惑於浮屠果報之說欲除罪業浚民膏血多作佛事或設毗盧遮那懺悔法或齋僧於毬庭或設無遮水陸會於歸法寺. 每値佛齋日必供乞食僧或以內道場?果出施?者或以新池*?口與摩利山等處魚梁爲放生所一歲四遣使就其界寺院開演佛經又禁殺生御廚肉膳不使宰夫屠殺市買以獻. 至令大小臣民悉皆懺悔擔負米穀柴炭?豆施與中外道路者不可勝紀. 然以旣信讒?視人如草莽誅殺者堆積如山常竭百姓膏血以供齋設. 當是時子背父母奴婢背主諸犯罪者變形爲僧及遊行?乞之徒來與諸僧相雜赴齋者亦多有何利益? 今聖上在位所行之事與彼不同但此數事只勞聖體無所得利願正君王之體不爲無益之事. 我朝侍衛軍卒在太祖時但充宿衛宮城其數不多及光宗信讒誅責將相自生疑惑增益軍數簡選州郡有風彩者入侍皆食內廚. 時議以爲繁而無益至景宗朝雖稍?削?于今時其數尙多伏望遵太祖之法但留驍勇者餘悉罷遣則人無嗟怨國有儲積. 聖上以醬酒?羹施與行路臣竊謂聖上欲效光宗消除罪業普施結緣之意此所謂小惠未遍也. 若明其賞罰徵惡勸善足以致福. 如此碎事非人君爲政之體乞罷之. 我太祖情專事大. 然猶數年一遣行李以修聘禮而已今非但聘使且因貿易使价煩?恐爲中國之所賤. 且因往來敗船殞命者多矣請自今因其聘使兼行貿易其餘非時買賣一皆禁斷. 凡佛寶錢穀諸寺僧人各於州郡差人勾當逐年息利勞擾百姓請皆禁之. 以其錢穀移置寺院田莊若其主典有田丁者幷取之以屬于寺院莊所則民弊稍?矣王者之理民非家至而日見之. 故分遣守令往察百姓利害我聖祖統合之後欲置外官盖因草創事煩未遑. 今竊見鄕豪每假公務侵暴百姓民不堪命請置外官. 雖不得一時盡遣先於十數州縣幷置一官官各設兩三員以委撫字. 伏見聖上遣使迎屈山僧如哲入內臣愚以爲哲果能福人者其所居水土亦是聖上之有朝夕飮食亦是聖上之賜必有圖報之心每以祝釐爲事何煩迎致然後敢施福耶? ?者有善會者規避?役出家居山光宗致敬盡禮. 卒之善會暴死道傍曝露其尸. 如彼凡僧身且取禍何暇福人? 請放哲還山免致善會之譏. 新羅之時公卿百僚庶人衣服鞋襪各有品色. 公卿百僚朝會則著公?具穿執退朝則逐便服之庶人百姓不得服文彩所以別貴賤辨尊卑也. 由是公?雖非土産百僚自足用之. 我朝自太祖以來勿論貴賤任意服着官雖高而家貧則不能備公?雖無職而家富則用綾羅錦繡. 我國土宜好物少而?物多. 文彩之物皆非土産而人人得服則恐於他國使臣迎接之時百官禮服不得如法以取恥焉. 乞令百僚朝會一依中國及新羅之制具公?穿執奏事之時着?靴絲鞋革履庶人不得着文彩紗?但用紬絹. 臣聞僧人往來郡縣止宿館驛鞭撻吏民責其迎候供億之緩吏民疑其銜命畏不敢言. 弊莫大焉自今禁僧徒止宿館驛以除其弊. 華夏之制不可不遵. 然四方習俗各隨土性似難盡變. 其禮樂詩書之敎君臣父子之道宜法中華以革卑陋其餘車馬衣服制度可因土風使奢儉得中不必苟同. 諸島居民以其先世之罪生長海中土無所食活計甚難. 又光祿寺徵求無時日至窮困. 請從州郡之例平其貢役. 我國春設燃燈冬開八關廣徵人衆勞役甚煩願加?省以?民力. 又造種種偶人工費甚多一進之後便加毁破亦甚無謂也. 且偶人非凶禮不用西朝使臣嘗來見之以爲不祥掩面而過願自今勿許用之. 易曰: ‘聖人感人心而天下和平.’ 語曰: ‘無爲而治者其舜也歟. 夫何爲哉? 恭己正南面而已.’ 聖人所以感動天人者以其有純一之德無私之心也. 若聖上執心?謙常存敬畏禮遇臣下則孰不?竭心力進告謀猷退思匡贊乎. 此所謂君使臣以禮臣事君以忠者也. 願聖上日愼一日不自驕滿接下思恭?或有罪者輕重?論如法則*大平之業可立待也. 太祖除內屬奴婢在宮供役外出居外郊耕田納稅至光宗多作佛事役使日繁乃徵在外奴婢以充役使內宮之分不足支給幷費倉米及乎聖朝弊猶未除. 且內廐養馬數多?費甚廣民受其害. 如有邊患糧餉不周願聖上一依太祖之制酌定宮中奴婢廐馬之數餘悉分遣於外. 世俗以種善爲名各隨所願營造佛宇其數甚多. 又有中外僧徒欲爲私住之所競行營造普勸州郡長吏徵民役使急於公役民甚苦之願嚴加禁斷以除百姓勞役. 禮云: ‘天子堂九尺諸侯堂七尺.’ 自有定制. 近來人無尊卑苟有財力則皆以營室爲先. 由是諸州郡縣及亭驛津渡豪右競構大屋踰越制度非但盡一家之力實勞百姓其弊甚多. 伏望命禮官酌定尊卑家舍制度令中外遵守其已營造踰制者亦令毁撤以戒後來. 寫經塑像只要傳久何用珍寶爲飾以啓盜賊之心? 古者經皆黃紙且以?檀木爲軸其肖像不用金銀銅鐵但用石土木. 故無竊毁者新羅之季經像皆用金銀奢侈過度終底滅亡使商賈竊毁佛像轉相賣買以營生産. 近代餘風未殄願加嚴禁以革其弊. 昔晉德衰而欒?胥原狐續慶伯降在?隸我三韓功臣子孫每宥旨必云褒錄而未有受爵者混於?隸新進之輩多肆凌侮怨咨以興. 且光宗末年誅黜廷臣世家子孫未得承家請從累次恩宥隨其功臣等第錄其子孫. 又庚子年田科及三韓後入仕者亦量授階職則寃屈得伸而?害不生矣. 崇信佛法雖非不善然帝王士庶之爲功德事實不同若庶民所勞者自身之力所費者自己之財害不及他. 帝王則勞民之力費民之財. 昔梁武帝以天子之尊修匹夫之善人以爲非者以此. 是以帝王深慮其然事皆酌中弊不及於臣民. 臣聞人之禍福貴賤皆?於有生之初當順受之?崇佛敎者只種來生因果鮮有益於見報理國之要恐不在此. 且三敎各有所業而行之者不可混而一之也. 行釋敎者修身之本行儒敎者理國之源修身是來生之資理國乃今日之務. 今日至近來生至遠舍近求遠不亦謬乎? 人君惟當一心無私普濟萬物何用役不願之人費倉庫之儲以求必無之利乎? 昔德宗妃父王景先駙馬高恬爲聖壽延長鑄金銅佛像獻之德宗曰: ‘朕以有爲功德謂無功德.’ 還其佛像於二人. 是其情雖不實然欲令臣民不得作無利事者如此. 我朝冬夏講會及先王先后忌齋其來已久不可取舍其他可?者請?之若不得?. 則依月令所說: ‘五月中氣陰陽爭死生分君子齋戒處必掩身無躁止聲色薄滋味節嗜欲定心氣百官靜事無刑以定晏陰之所成十一月中氣陰陽爭諸生蕩君子齋戒處必掩身無躁去聲色禁嗜欲安形性事欲靜以待陰陽之所定.’ 此時則可以停之. 何也極寒則役使者苦而食物不精潔極熱則汗出淋?或誤傷群?齋供不淨潔有何功德? 且今日作善來日未必獲善報以此而觀莫如修政敎. 請以一年十二月分半自二月至四月自八月至十月政事功德?半行之自五月至七月自十一月至正月除功德專修政事逐日聽政宵?圖治. 每日午後乃用君子四時之禮修令安身. 如此則順時令安聖體?臣民之勞苦豈不爲大功德乎語曰: ‘非其鬼而祭之*?{諂}也.’ 傳曰: ‘鬼神非其族類不享.’ 所謂*?{淫}祀無福. 我朝宗廟社稷之祀尙多未如法者其山嶽之祭星宿之醮煩瀆過度所謂: ‘祭不欲數數則煩煩則不敬.’ 雖聖上齋心致敬固無所怠然其享官視爲尋常事厭倦而不致敬則神其肯享之乎? 昔漢文帝凡祭祀使有司敬而不祈. 其見超然可謂盛德也. 如使神明無知則安能降福? 若其有知私己求媚君子尙難悅之?神明乎! 祭祀之費皆出於民之膏血與其力役. 臣愚以爲若息民力而得歡心則其福必過於所祈之福願聖上除別例祈祭常存恭己責躬之心以格上天則災害自去福祿自來矣. 本朝良賤之法其來尙矣. 我聖祖創業之初其群臣除本有奴婢者外其他本無者或從軍得?或貨買奴之. 聖祖嘗欲放?爲良而慮動功臣之意許從便宜. 至于六十餘年無有控訴者逮至光宗始令按驗奴婢辨其是非於是功臣等莫不嗟怨而無諫者大穆王后切諫不聽賤隸得志凌轢尊貴競構虛僞謀陷本主者不可勝紀. 光宗自作禍胎不克?絶至於末年枉殺甚多失德大矣. 昔侯景圍梁臺城近臣朱?家奴踰城投景. 景授儀同其奴乘馬披錦袍臨城呼曰: ‘朱?仕宦五十年方得中領軍我始仕侯王已爲儀同.’ 於是城中?奴競出投景臺城遂陷. 願聖上深鑑前事勿使以賤凌貴於奴主之分執中處之. 大抵官貴者識理鮮有非法官卑者苟非智足以飾非安能以良作賤乎惟宮院及公卿雖或有以威勢作非者而今政鏡無私安能肆乎? 幽?失道不掩宣平之德呂后不德不累文景之賢. 唯當今判決務要詳明?無後悔前代所決不須追究以啓紛?.”

#高麗史93卷-列傳6-崔承老-010
承老見王有志而可與有爲乃進此書餘六條史逸. 二年轉門下侍郞平章事上章辭不允七年拜門下守侍中封淸河侯食邑七百戶. 累表乞致仕皆不允. 八年卒謚文貞年六十三. 王慟悼下敎褒其勳德贈太師賻布一千匹麵三百碩粳米五百碩乳香一百兩腦原茶二百角大茶一十斤. 穆宗元年配享成宗廟庭德宗二年加贈大匡內史令. 子肅.

#高麗史93卷-列傳6-崔承老-011
肅子齊顔事顯德靖文四朝官至太師門下侍中. 及疾篤文宗親臨問疾齊顔具服拜謝翼日卒輟朝三日謚順恭制曰: “故侍中崔齊顔一子雖年未及仕可特授八品職賜名繼勳以示優眷.” 宣宗三年配享文宗廟庭. 初太祖信書訓要失於兵?齊顔得於崔沆家藏以進由是得傳于世.

#高麗史93卷-列傳6-雙冀-000
雙冀.

#高麗史93卷-列傳6-雙冀-001
○雙冀後周人仕周爲武勝軍節度巡官將仕郞試大理評事. 光宗七年從封冊使薛文遇來以病留及愈引對稱旨光宗愛其才表請爲僚屬. 遂擢用驟遷元甫翰林學士. 未逾歲授以文柄時議以爲過重. 九年始建議設科遂知貢擧以詩賦頌策取進士甲科崔暹等二人. 明經三人卜業二人自後屢典貢擧?勸後學文風始興. 十年父侍御哲時爲淸州守聞冀有寵隨回使王兢來拜佐丞此後史逸.

#高麗史93卷-列傳6-崔亮-000
崔亮.

#高麗史93卷-列傳6-崔亮-001
○崔亮慶州人性寬厚能屬文. 光宗朝登第爲攻文博士. 成宗在潛邸引爲師友及卽位遂加擢用甚?人望累授左散騎常侍?知政事兼司衛卿以疾解官. 旣而王謂左右曰: “亮在告百日御事選官依例請解職朕已允之. 然念亮自我潛邸竭其忠貞以匡?昧言念勳勞未敢忘也.” 乃命復職未幾拜門下侍郞遷內史侍郞兼民官御事同內史門下平章事監修國史. 十四年卒王痛悼贈太子太師賻米三百石麥二百石腦原茶一千角以禮葬之. 謚匡彬後配享成宗廟庭累贈太尉太保太師內史令三重大匡. 子元信元佐元億元偉元*侃元保元俊. 元信擢甲科歷戶部侍郞禮賓卿. 顯宗朝與李守和如宋賀正及還以奉使汚辱坐流.

#高麗史93卷-列傳6-韓彦恭-000
韓彦恭.

#高麗史93卷-列傳6-韓彦恭-001
○韓彦恭湍州人父聰禮光祿少卿. 彦恭性敏好學. 光宗朝年十五屬光文院書生未幾爲本院承事郞轉內承旨. 請赴進士擧不第進累內議承旨舍人. 成宗時再轉刑兵二官侍郞如宋謝恩宋以彦恭儀容中度授金紫光祿大夫檢校兵部尙書兼御史大夫. 彦恭奏請大藏經帝賜藏經四百八十一函凡二千五百卷. 又賜御製秘藏詮逍遙蓮花心輪. 還王授御史禮官侍郞判禮賓省事. 彦恭奏: “宋樞密院卽我朝直宿員吏之職請置其官.” 於是始設中樞院置使副各二人以彦恭爲副使俄轉爲使殿中監知禮官事進?知政事上柱國. 穆宗卽位授內史侍郞平章事四年拜門下侍中. 王巡省州郡至長湍縣謂彦恭曰: “此卿本貫也念卿功勞可陞爲湍州.” 時全用錢幣禁?布民頗患之. 彦恭上*?論其弊王納之. 後累加特進開國侯食邑一千戶監修國史贈其父聰禮內史令. 王嘗幸平州日暮寒甚. 駐輦道傍?飮不行彦恭進曰: “臣等醉飽柰軍士何?” 王嘉之賜貂鼠?. 趣駕入行宮. 遇事直言多類此. 六年彦恭病王賜醫藥及車二乘往浴溫泉命州縣供給. 疾篤遣近臣問疾又賜廐馬三匹以資祈禱. 竟不愈明年卒年六十五. 訃聞王悼甚賻米五百石麥三百石布一千二百匹茶二百角贈內史令謚貞信以禮葬之. 顯宗十八年配享穆宗廟庭德宗二年加贈太傅子祚.

#高麗史93卷-列傳6-柳邦憲-000
柳邦憲.

#高麗史93卷-列傳6-柳邦憲-001
○柳邦憲全州承化縣人登第事成宗爲禮部侍郞. 穆宗朝授翰林學士右諫議大夫十二年拜門下侍郞平章事卒輟朝三日. 謚貞簡. 性仁恕雖在倉卒未嘗疾言遽色. 不事産業在*?{諫}官或責以久不言徐對云: “?以爲直非吾所取.”

#高麗史93卷-列傳6-金審言-000
金審言.

#高麗史93卷-列傳6-金審言-001
○金審言靜州靈光縣人. 初從常侍崔暹學. 暹坐寐夢審言頂上出火氣屬于天心. 異之妻以女. 成宗朝登第進累右補闕兼起居注. 九年七月上封事王下敎褒?曰: “朕自御洪圖思臻盛業內設百寮外分牧守無曠分憂之任欲施利俗之方. 柰?人之庸昧想政敎之陵夷. 昨省右補闕兼起居注金審言所上封事二條其一曰: ‘周開盛業姬旦上無逸之篇唐啓中興宣宗製百僚之誡. 按說苑六正六邪文曰夫人臣之行有六正六邪行六正則榮犯六邪則辱. 何謂六正? 一曰: 萌芽未動形兆未見明然獨見興亡之機預禁乎未然之前使主超然立于顯榮之處. 如此者聖臣也; 二曰: 虛心白意進善通道勉主以禮義諭主以長策將順其美匡救其惡. 如此者良臣也; 三曰: 夙興夜寐進賢不懈數稱往古之行事以勵主意. 如此者忠臣也; 四曰: 明察成敗早防而救之轉禍爲福使君終己無憂. 如此者智臣也; 五曰: 守文奉法任官職事辭祿讓賜飮食節儉. 如此者貞臣也; 六曰: ‘國家昏亂所爲不諛敢犯主之嚴顔面言主之過失. 如此者直臣也是爲六正. 何謂六邪. 一曰: 安官貪祿不務公事與世沈浮左右觀望. 如此者具臣也; 二曰: 主所言皆曰善主所爲皆曰好隱而求主之所好而進之以快主之耳目偸合苟容與主爲樂不顧其後害. 如此者諛臣也; 三曰: 中實陰?外貌小勤巧言令色妬善嫉賢所欲進則明其善而隱其惡所欲退則明其過而匿其美使主賞罰不當號令不行. 如此者姦臣也; 四曰: 智足以飾非辯足以行說內離骨肉之親外構亂於朝廷. 如此者讒臣也; 五曰: 專權擅勢以爲輕重私門成黨以爲富家擅矯主命以自貴顯. 如此者賊臣也; 六曰: *?{諂}主以?邪陷主於不義朋黨比周以蔽主明白黑無別是非無*閒使主惡布於境內聞於四隣. 如此者亡國之臣也是謂六邪賢臣處六正之道不行六邪之術. 故上安而下理. 又按漢書刺史六條政一則察民庶疾苦失職者二則察墨綬長吏以上居官政者三則察盜賊民之害及大奸猾四則察田犯律四時禁者五則察民有孝悌廉潔行修正茂才異者六則察吏不簿入錢穀故散者請將六正六邪文及刺史六條?委攸司於二京六官諸署局及十二道州縣官廳堂壁各寫其文出入省覽以備龜鑑.’ 其二曰: ‘設職分司帝王令典開都列邑古今通規. 我國家以西京境壓鯨津地連?塞寫金湯而設險模鐵瓮以築城署百官置萬戶分司文武甚多而廉恥者無人薦奏非違者無人?彈涇渭同流薰?一致. 請依唐東都置知臺御史例分司憲一員使得?理則下情上達黜陟惟明物泰時雍非朝卽夕.’ 所奏如是予甚嘉之. 汝心敦補政志切匡時錄正邪二理諷我襟懷. 令內外諸司用爲勸戒其下內史門下頒示內外司存依所奏施行.” 穆宗朝出爲州牧務農恤民甚獲時譽顯宗卽位擢右散騎常侍遷禮部尙書. 五年轉內史侍郞平章事出爲西京留守. 九年卒輟朝三日謚文安.

#高麗史93卷-列傳6-崔沆-000
崔沆.

#高麗史93卷-列傳6-崔沆-001
○崔沆字內融平章事彦?之孫. 成宗朝年二十登甲科王嘉其才擢授右拾遺知制誥累遷內史舍人. 穆宗時再知貢擧所取多知名士王尤倚重政無大小必與圖議. 轉吏部侍郞中樞院使王寢疾金致陽謀不軌. 沆與蔡忠順等定策迎立顯宗. 顯宗拜沆翰林學士承旨左散騎常侍尋下敎曰: “王者父事三老兄事五更所以籍賢輔德也. 朕少値閔凶未聞義訓仰遵古典思得其人具官崔沆明識高才諒絶?等可授政堂文學以爲寡人師傅.” 初成宗以*八闕會{八關會}雜伎不經且煩擾悉罷之但幸法王寺行香還御毬庭受文武朝賀而已. 至是沆請復設會. 三年遷吏部尙書?知政事監脩國史七年拜內史侍郞平章事. 十一年賜推忠盡節衛社功臣號明年檢校太傅守門下侍郞同內史門下平章事淸河縣開國子食邑五百戶加守正功臣號. 沆不樂仕宦年未七十表請致仕. 王累起不就. 性酷信浮屠請修黃龍寺塔身自監督頗傷農務. 又於私第造置經像如僧居竟捨爲寺. 十五年病篤王親臨問疾授其子有孚秘書省校書郞賜女壻李作忠章服以慰其意. 及卒王悼甚. 贈謚節義賻絹三百匹布五百匹米麥各一千石有孚以父遺命固辭不受.

#高麗史93卷-列傳6-崔沆-002
沆聰悟沈訥寡言善斷. 世業儒以淸儉持家久秉鈞一介不取於人手. 不接金玉婦女不粉黛計月請俸家無?石之儲. 後配享顯宗廟庭德宗二年贈正匡靖宗加贈侍中値沆忌日命有司設道場玄化寺薦冥福. 文宗十四年有孚以司宰卿出爲西京副留守內史門下奏: “其父沆在聖考朝以淸節直道匡扶社稷. 國家追念厥功嘗於玄化寺納財以供忌齋之費歲遣有孚詣寺燒香. 其弟永孚嘗守天安今有孚又守西都則深恐忌祭上*?{塚}之禮將闕殆忘其功也請授有孚三品職勿令補外.” 從之. 二十一年又加贈守太師兼中書令.

#高麗史93卷-列傳6-蔡忠順-000
蔡忠順.

#高麗史93卷-列傳6-蔡忠順-001
○蔡忠順史失世系. 穆宗朝累遷中樞院副使王寢疾. 忠順與劉瑨崔沆直宿銀臺一日王召忠順入臥內?左右語曰: “寡人疾漸就平聞外*閒有窺?者卿知之乎?” 對曰: “臣試聞之未得其實.” 王取枕上封書與之乃劉忠正所上也云: “右僕射金致陽??非望遣人致遺深布腹心仍求內援臣曉譬拒之不敢不奏.” 又取書一封與之乃大良院君詢所上也云: “姦黨遣人圍逼遺酒食臣疑毒不食與烏雀烏雀斃. 謀危若此願聖上憐救.” 忠順見畢奏曰: “勢急矣宜早圖之.” 王曰: “朕疾漸危篤朝夕入地太祖之孫唯大良院君在卿與崔沆素懷忠義宜盡心匡扶使社稷不屬異姓.” 忠順出以語沆沆曰: “臣常以爲憂今上意如此社稷之福也.” 忠正遣監察御史高英起謂忠順沆曰: “今上寢疾姦黨伺隙恐社稷將屬異姓疾如大漸宜以太祖之孫爲嗣.” 忠順等陽驚曰: “太祖之孫安在?” 曰大良院君是也可以主?忠順等*?曰: “吾等亦聞此久矣當聽天所命.” 忠正更遣英起曰: “我欲躬往議之騶從繁恐爲旁人所疑冀兩君見枉.” 忠順與沆議曰: “此非私事實關宗社可往見之.” 遂詣定議. 時大良院君在三角山神穴寺. 忠順入奏王曰: “宜擇文武各一人率軍校往迎之.” 忠順與沆及英起等議遂擧宣徽判官皇甫兪義以聞忠順等又議奏: “軍校多則行必遲恐姦黨先?宜遣十餘人徑往迎來.” 王然之曰: “予欲親禪可?遣不可緩也. 若疾?如成宗封朕故事. 早定名分則無窺伺之人矣. 朕無子而繼嗣未定衆心搖動是吾過也. 宗社大計無過於此卿等其各盡心.” 王遂泣下忠順亦泣王命忠順草與大良君書親自硏墨忠順曰: “臣自硏以書請勿勞聖體.” 王曰: “意甚忙不覺勞也.” 其書曰: “自古國家大事素定於前則人心乃安. 今予寢疾姦邪窺?以寡人不豫爲之所名分未定故爾. 卿太祖嫡孫宜速上道. 寡人未至大期得面付宗社沒無遺恨若有餘齡則使處東宮以定群心.” 王又令書其尾曰: “道路險阻恐姦人潛伏變起不虞可戒愼而來.” 時閤門舍人庾行簡不欲迎立王慮事泄戒忠順: “勿令行簡知之.” 以書授兪義等往迎于神穴寺. 遂卽位是爲顯宗.

#高麗史93卷-列傳6-蔡忠順-002
顯宗以忠順直中臺俄遷吏部侍郞兼左諫議大夫. 王避契丹南行忠順扈駕王次廣州從行諸臣聞河拱辰等被執皆驚懼散走唯忠順與侍郞忠肅張延祐周佇柳宗金應仁不去. 累轉吏部尙書?知政事賜推忠盡節衛社功臣號封濟陽縣開國男食邑三百戶. 忠順奏: “軍士有父母年八十已上者免軍就養諸文武員僚父母年七十已上無他兄弟者不許補外其父母有疾給告二百日護視.” 王從之. 十二年檢校太尉濟陽縣開國子食邑五百戶加輔國功臣號. 尋拜內史侍郞平章事兼西京留守加太子少師. 十八年遷門下侍郞平章事二十一年判西京留守事以疾表請解職不允明年致仕靖宗二年卒謚貞簡.

列傳卷第六.


#高麗史94卷-列傳7-00-000
列傳卷第七. 高麗史九十四.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史94卷-列傳7-徐熙-000
徐熙[*(徐)訥*(徐)恭].

#高麗史94卷-列傳7-徐熙-001
○徐熙小字廉允內議令弼子也性嚴恪光宗十一年年十八擢甲科超授廣評員外郞累遷內議侍郞二十三年奉使如宋時不朝宋十數年熙至容儀中度宋太祖嘉之授檢校兵部尙書. 成宗二年由佐丞拜兵官御事從幸西京成宗欲微行遊永明寺熙上*?諫乃止賜鞍馬以賞之後改內史侍郞十二年契丹來侵熙爲中軍使與侍中朴良柔門下侍郞崔亮軍于北界備之成宗欲自將禦之幸西京進次安北府契丹東京留守蕭遜寧攻破蓬山郡獲我先鋒軍使給事中尹庶顔等成宗聞之不得進乃還熙引兵欲救蓬山遜寧聲言: “大朝旣已奄有高勾麗舊地今爾國侵奪疆界是以來討.” 又移書云: “大朝統一四方其未歸附期於掃蕩速致降款毋涉淹留.” 熙見書還奏有可和之狀成宗遣監察司憲借禮賓少卿李蒙?如契丹營請和遜寧又移書云: “八十萬兵至矣若不出江而降當*?{須}殄滅君臣宜速降軍前.” 蒙?至營問所以來侵之意遜寧曰: “汝國不恤民事是用恭行天罰若欲求和宜速來降.” 蒙?還成宗會群臣議之或言: “車駕還京令重臣率軍乞降.” 或言: “割西京以北與之自黃州至?嶺?爲封疆.” 成宗將從割地之議開西京倉米任百姓所取餘者尙多成宗恐爲敵所資令投大同江. 熙奏曰: “食足則城可守戰可勝也兵之勝負不在强弱但能觀?而動耳何可遽令?之乎! ?食者民之命也寧爲敵所資虛?江中又恐不合天意.” 成宗然而止之熙又奏曰: “自契丹東京至我安北府數百里之地皆爲生女眞所據光宗取之築嘉州松城等城今契丹之來其志不過取北二城其聲言取高勾麗舊地者實恐我也今見其兵勢大盛遽割西京以北與之非計也且三角山以北亦高勾麗舊地彼以谿壑之欲責之無厭可盡與乎?割地與敵萬世之恥也願駕還都城使臣等一與之戰然後議之未晩也.” 前民官御事李知白奏曰: “聖祖創業垂統?于今日無一忠臣遽欲以土地輕與敵國可不痛哉! 古人有詩云: ‘千里山河輕孺子兩朝冠劒恨焦周.’ 盖謂焦周爲蜀大臣勸後主納土於魏爲千古所笑也請以金銀寶器賂遜寧以觀其意且與其輕割土地?之敵國曷若復行先王燃燈八關仙郞等事不爲他方異法以保國家致*大平乎? 若以爲然則當先告神明然後戰之與和惟上裁之.” 成宗然之時成宗樂慕華風國人不喜故知白及之.

#高麗史94卷-列傳7-徐熙-002
遜寧以蒙?旣還久無回報遂攻安戎鎭中郞將大道秀郞將庾方與戰克之遜寧不敢復進遣人促降成宗遣和通使閣門舍人張瑩往契丹營遜寧曰: “宜更以大臣送軍前面對.” 瑩還成宗會群臣問曰: “誰能往契丹營以口舌却兵立萬世之功乎?” 群臣無有應者熙獨奏曰: “臣雖不敏敢不惟命?” 王出餞江頭執手慰籍而送之熙奉國書如遜寧營使譯者問相見禮遜寧曰: “我大朝貴人宜拜於庭.” 熙曰: “臣之於君拜下禮也兩國大臣相見何得如是?” 往復再三遜寧不許熙怒還臥所館不起遜寧心異之乃許升堂行禮於是熙至營門下馬而入與遜寧分庭揖升行禮東西對坐遜寧語熙曰: “汝國興新羅地高勾麗之地我所有也而汝侵蝕之又與我連壤而越海事宋故有今日之師若割地以獻而修朝聘可無事矣.” 熙曰: “非也我國卽高勾麗之舊也故號高麗都平壤若論地界上國之東京皆在我境何得謂之侵蝕乎? 且鴨綠江內外亦我境內今女眞盜據其*閒頑?變詐道途梗澁甚於涉海朝聘之不通女眞之故也若令逐女眞還我舊地築城堡通道路則敢不修聘將軍如以臣言達之天聰豈不哀納?” 辭氣慷慨遜寧知不可强遂具以聞契丹帝曰: “高麗旣請和宜罷兵.” 遜寧欲宴慰熙曰: “本國雖無失道而致上國勞師遠來故上下皇皇操戈執銳暴露有日何忍宴樂?” 遜寧曰: “兩國大臣相見可無歡好之禮乎?” 固請然後許之極歡乃罷熙留契丹營七日而還遜寧贈以駝十首馬百匹羊千頭錦綺羅紈五百匹成宗大喜出迎江頭卽遣良柔爲禮幣使入覲. 熙復奏曰: “臣與遜寧約?平女眞收復舊地然後朝覲可通今?收江內請俟得江外修聘未晩.” 成宗曰: “久不修聘恐有後患.” 遂遣之轉平章事.

#高麗史94卷-列傳7-徐熙-003
十三年率兵逐女眞城長興歸化二鎭郭龜二州明年又率兵城安義興化二鎭又明年城宣孟二州熙嘗扈駕海州成宗幸熙幕欲入熙曰: “臣之幕非至尊所當臨.” 命進酒曰: “臣之酒不堪獻也.” 成宗乃坐幕外進御酒共飮而罷供賓令鄭又玄上封事論時政七事?旨成宗會宰相議曰: “又玄敢越職論事罪之何如?” 皆曰: “惟命.” 熙曰: “古者諫無官越職何罪? 臣以不才謬居宰相竊位素餐使官卑者論政敎得失是臣之罪也?又玄論事甚切宜加褒?.” 成宗感悟擢又玄監察御史賜熙繡鞍廐馬酒果以慰之拜太保內史令. 十五年熙患疾在開國寺成宗駕幸問疾以御衣一襲馬三匹分施寺院又以穀一千石施開國寺凡所以祈命者無所不爲. 明年頒祿熙病尙未愈命有司曰: “熙年雖未及致仕以疾病未得侍朝宜給致仕祿.” 穆宗元年卒年五十七聞訃震悼賻布一千匹麥三百石米五百石腦原茶二百角大茶十斤?香三百兩以禮葬之謚章威顯宗十八年配享成宗廟庭德宗二年加贈太師子訥側室子周行.

#高麗史94卷-列傳7-徐熙-004
○訥成宗十五年擢甲科顯宗朝累遷尙書吏部侍郞兼左諫議大夫移國子祭酒知吏部事. 王納訥女爲妃授訥中樞使右散騎常侍驟拜門下侍郞同內史門下平章事判尙書吏部事德宗初加檢校太師進門下侍中靖宗時判都兵馬使. 王遣戶部郞中庾先如契丹謝安撫訥奏曰: “往歲契丹欲於鴨江東加築城堡今復和親可因庾先附表請罷.” 王從之. 七年賜?杖加重大匡明年再上表乞退不允訥?疾寓地藏寺王遣右承宣金廷俊問疾以御衣二襲穀一千碩馬二匹納寺祈福疾篤親臨視之制加三重大匡內史令賜子孫永業田及卒王哀悼贈謚簡敬後配享靖宗廟庭宣宗三年避先王謚改元肅. 初弼父神逸郊居有鹿?投神逸拔其箭而匿之獵者至未獲而返. 夢有神人謝曰: “鹿吾子也賴君不死當令公之子孫世爲卿相.” 神逸年八十生弼弼熙 訥果相繼爲宰相.

#高麗史94卷-列傳7-徐熙-005
○恭熙玄孫毅宗朝蔭補景靈殿判官扈駕西都王命兩京文武官射至暮揷大燭侯上射之西都人多中之從臣無中者王頗不平恭一箭中燭二箭中的王大喜賜帛累官至平章事明宗元年卒. 爲人有膽略善騎射六爲兩界兵馬使士卒樂附及拜宰相志益謙遜疾文士驕傲禮遇武人鄭仲夫之亂重房令巡檢軍二十二人環衛其第不及於禍.

#高麗史94卷-列傳7-劉瑨-000
劉瑨.

#高麗史94卷-列傳7-劉瑨-001
○劉瑨忠州大原縣人后妃之姓劉者皆出其宗故世爲戚里. 爲人廉介美風儀光宗末筮仕爲內承旨穆宗朝累遷至吏部尙書?知政事顯宗卽位授尙書左僕射由門下侍郞拜檢校太師守門下侍中與同列奏: “民庶疫?陰陽愆伏皆由刑政不時也謹按月令三月節省囹圄去桎梏無肆掠止獄訴四月中氣挺重囚出輕繫七月中氣繕囹圄具桎梏斷薄刑決小罪又按獄官令從立春至秋分不得奏決死刑若犯惡逆者不拘此令然恐法吏未盡詳審伏請今後內外所司皆依令施行.” 從之. 十年卒輟朝三日贈內史令瑨自累朝以來恒居近職未嘗補外雖無獻替頗有公輔之望.

#高麗史94卷-列傳7-姜邯贊-000
姜邯贊.

#高麗史94卷-列傳7-姜邯贊-001
○姜邯贊舊名殷川衿州人五世祖餘淸自新羅來居始興郡卽衿也父弓珍事太祖爲三韓壁上功臣. 邯贊少好學多奇略成宗朝擢甲科第一累遷禮部侍郞. 顯宗元年契丹主自將攻西京我軍敗報至群臣議降邯贊獨曰: “今日之事罪在康兆非所恤也但衆寡不敵當避其鋒徐圖興復耳.” 遂勸王南幸. 二年遷國子祭酒再轉翰林學士承旨左散騎常侍進中樞使請修社稷壇令禮官議定儀注改吏部尙書邯贊有田十二結在開寧縣白王給軍戶. 九年除西京留守內史侍郞同內史門下平章事王手書告身曰: “庚戌年中有虜塵干戈深入漢江濱當時不用姜公策擧國皆爲左?人.” 世多榮之. 契丹蕭遜寧來侵兵號十萬時邯贊爲西北面行營都統使王仍命爲上元帥大將軍姜民瞻副之內史舍人朴從儉兵部郞中柳參爲判官帥兵二十萬八千三百屯寧州至興化鎭選騎兵萬二千伏山谷中以大繩貫牛皮塞城東大川以待之賊至決塞發伏大敗之遜寧引兵直?京城民瞻追及於慈州來口山又大敗之侍郞趙元又擊於馬灘斬首萬餘級. 明年正月邯贊以契丹兵逼京遣兵馬判官金宗鉉領兵一萬倍道入衛東北面兵馬使亦遣兵三千三百入援於是契丹回兵至漣渭州邯贊等掩擊斬五百餘級. 二月契丹兵過龜州邯贊等邀戰於東郊兩軍相持勝敗未決宗鉉引兵赴之忽風雨南來旌旗北指我軍乘勢奮擊勇氣自倍契丹兵奔北我軍追擊之涉石川至于盤嶺?尸蔽野?獲人口馬駝甲?兵仗不可勝數生還者僅數千人契丹之敗未有如此之甚. 契丹主聞之大怒遣使責遜寧曰: “汝輕敵深入以至於此何面目見我乎? 朕當皮面然後戮之.” 邯贊帥三軍凱還獻?獲王親迎于迎波驛結綵棚備樂宴將士以金花八枝親揷邯贊頭左執手右執觴慰嘆不已邯贊拜謝不敢當遂改驛名爲興義賜驛吏冠帶與州縣吏同.

#高麗史94卷-列傳7-姜邯贊-002
邯贊上表請老不允賜?杖令三日一朝加檢校太尉門下侍郞同內史門下平章事天水縣開國男食邑三百戶賜推忠?謀安國功臣號. 十一年又表請致仕從之加特進檢校太傅天水縣開國子食邑五百戶. 邯贊以京都無城郭請築羅城王從之令王可道築之. 二十一年拜門下侍中德宗卽位授開府儀同三司推忠?謀安國奉上功臣特進檢校太師侍中天水郡開國侯食邑一千戶尋卒年八十四. 輟朝三日謚仁憲命百官會葬弔?賻贈一依侍中劉瑨例. 世傳有使臣夜入始興郡見大星隕于人家遣吏往視之適其家婦生男使臣心異之取歸以養是爲邯贊及爲相宋使見之不覺下拜曰: “文曲星不見久矣今在此耶.” 邯贊性淸儉不營産業體貌矮陋衣裳垢弊不踰中人正色立朝臨大事決大策屹然爲邦家柱石時歲?民安中外晏然人以爲邯贊之功也. 致仕歸城南別墅著樂道郊居集又著求善集後配享顯宗廟庭文宗贈守太師兼中書令子行經.

#高麗史94卷-列傳7-崔士威-000
崔士威.

#高麗史94卷-列傳7-崔士威-001
○崔士威事穆宗累官刑部尙書顯宗初爲統軍使與康兆等禦契丹士威率諸將分軍出龜州北?頓湯井曙星三道與契丹戰敗績. 二年?知政事轉吏部尙書後與張延祐皇甫兪義獻議: “罷東京留守置慶州防禦使又廢十二州節度使置五都護七十五道安撫使.” 俄遷內史侍郞平章事賜推忠佐理同德功臣號封淸河縣開國男食邑三百戶尋加檢校太師守門下侍中爵進伯食邑七百戶又加匡國功臣號判吏部事. 上*?論時政得失王命有司商確行之又奏: “諸州縣長吏稱號混雜自今郡縣以上吏稱戶長鄕部曲津亭驛吏只稱長.” 從之. 臺官劾論: “士威與左僕射朴忠淑於毬庭禮會醉舞不敬請罪之.” 不允. 加太子太師贈其父融乂守司空上柱國漢南郡開國男食邑三百戶母庾氏國大夫人. 契丹東京將軍大延琳叛自稱興遼國刑部尙書郭元請乘機取鴨江東岸士威與徐訥等上書以爲不可元固執攻之竟不克. 延琳所署太師大延定引東北女眞與契丹相攻遣使乞援王議諸輔臣士威與平章事蔡忠順言: “兵者危事不可不愼彼之相攻安知非我利耶? 但可修城池謹烽燧以觀其變.” 王從之. 二十一年士威請老不聽令五日一朝明年加內史令仍令致仕德宗卽位命五日一朝入省視事卒贈太師謚貞肅. 文宗六年制曰: “檢校太師內史令崔士威在聖考朝以淸節直道屢有裨益弘濟艱難保安宗社以致中興可配享廟庭.” 其甥姪未官者超授八品職.

#高麗史94卷-列傳7-皇甫兪義-000
皇甫兪義[張延祐].

#高麗史94卷-列傳7-皇甫兪義-001
○皇甫兪義史失其世系穆宗朝歷官至宣徽判官. 王寢疾金致陽謀變王知之命選文武各一人率軍校往迎顯宗於是蔡忠順崔沆等議曰: “皇甫兪義志存宗社且其父祖有勳勞於國當不墜家業以盡心力?遣此人幷擧武班郞將文演.” 以聞乃命忠順草與顯宗書授兪義文演及別將李成彦高積等十人往迎于三角山神穴寺又命開城府?軍金延慶領卒一百郊迎. 兪義等至寺僧疑爲姦黨所遣匿不出兪義等具道所以迎立之意遂奉以還. 顯宗卽位授殿中侍御史進吏部侍郞改內史舍人尋爲中樞院日直員. 自庚戌用兵以來增置軍額由是百官祿俸不足兪義與中樞院使張延祐建議奪京軍永業田以充祿俸武官頗懷不平上將軍崔質又以邊功累拜武職而不得爲文官居常怏怏遂與上將軍金訓朴成李?李翔李暹石邦賢崔可貞恭文林猛等以奪田激衆怒誘諸衛軍士鼓??入禁中縛兪義及延祐?撻垂死詣閤中面訴云: “兪義等占奪我輩田實謀自利殊非公家之利若截趾適?柰四體何? 諸軍洶洶不勝憤怨請除國?用快群情.” 王重違衆志除兪義延祐名流配. 後起授給事中累轉御史大夫與?知政事王可道築開京羅城拜中樞使歷?知政事吏部尙書陞內史侍郞同內史門下平章事判戶部事靖宗二年改門下侍郞八年卒.

#高麗史94卷-列傳7-皇甫兪義-002
延祐瀛州尙質縣人新羅末父儒避亂吳越後還國光宗以解華語累授客省每中國使至必使儒?接之. 延祐長於吏事以幹能稱後以戶部尙書卒贈尙書右僕射.

#高麗史94卷-列傳7-楊規-000
楊規.

#高麗史94卷-列傳7-楊規-001
○楊規事穆宗累官刑部郞中顯宗元年契丹主自將來討康兆圍興化鎭規爲都巡檢使與鎭使戶部郞中鄭成副使將作注簿李守和判官?犧令張顥?城固守契丹主獲通州城外收禾男婦各賜錦衣授紙封一箭以兵三百餘人送興化鎭諭降. 其箭封有書曰: “朕以前王誦服事朝廷其來久矣今逆臣康兆弑君立幼故親率精兵已臨國境汝等擒康兆送駕前便卽回兵不然直入開京殺汝妻?.” 又以?書繫矢揷城門曰: “?興化鎭城主幷軍人百姓朕以前王誦紹其祖服爲我藩臣?禦封?忽被姦兇所害朕將精銳來討罪人其餘脅從皆與原免?汝等受前王撫綏之惠知歷代順逆之由當體朕懷無貽後悔.” 守和等上表曰: “戴天履地者合去姦兇資父事君者須堅節操若違此理必受其殃伏乞俯循民情用回睿略大開天網何求鳥雀之先投載轄兵車可獲??之率服?” 契丹主以錦衣銀器等物賜鎭將有差仍?曰: “省所上表奏具悉朕纂承五聖臨禦萬方忠良則必示旌褒兇逆則須行誅伐以康兆弑其故主挾彼幼君轉恣姦豪大示威福故親行誅伐特正刑名方擁全師以臨近境比特頒於綸音盖式示於招懷遽覽封章未聞歸款陳瀝靡由於誠實詞華徒見於敬恭?汝等早列簪?必知逆順豈可助謀於逆黨不思雪憤於前王宜顧安危預分禍福.” 守和又回表云: “臣等昨奉詔泥輒陳心石望賜泣辜之惠切祈解網之仁凌霜耐雪加安百姓之心灰骨粉身永奉千年之聖.” 契丹主見表知其不降乃解圍更傳?旨曰: “汝等慰安百姓而待之.” 以二十萬兵屯干麟州南無老代以二十萬兵進至通州. 契丹主移軍銅山下兆引兵出通州城南戰敗就擒行營都統副使李鉉雲行營都統判官盧?監察御史盧?楊景李成佐等亦皆被執行營都兵馬副使盧?司宰丞徐崧注簿盧濟等死于陣下我軍大亂契丹兵乘勝追奔數十里斬首三萬餘級所棄糧餉鎧仗不可勝計. 於是契丹兵長驅而前左右奇軍將軍金訓金繼夫李元申寧漢伏兵于緩項嶺皆執短兵突出敗之契丹兵小却. 契丹詐爲兆書送興化鎭諭降規曰: “我受王命而來非受兆命.” 不降契丹又使盧?及其閤門使馬壽持檄至通州諭降城中皆懼. 中郞將崔質洪淑投袂而起執?及壽乃與防禦使李元龜副使崔卓大將軍蔡溫謙判官柴巨雲閉門固守衆心乃一. 契丹兵入郭州防禦使戶部員外郞趙成裕夜遁寧漢及行營修製官乘里仁大將軍大懷德工部郞中李用之禮部郞中簡英彦皆死城遂陷. 契丹留兵六千餘人守之規自興化鎭率兵七百餘人至通州收兵一千夜入郭州擊契丹所留兵悉斬之徙城中男女七千餘人于通州. 明年契丹主入京焚宮闕而退龜州別將金叔興與中郞將保良擊契丹兵斬萬餘級規掩擊契丹兵於無老代斬二千餘級奪被虜男女三千餘人又戰於梨樹追至石嶺斬二千五百餘級奪?虜千餘人後三日又戰於余里站斬千餘級奪?虜千餘人是日三戰皆捷復邀其前鋒於艾田擊之斬千餘級俄而契丹主大軍奄至規與叔興終日力戰兵盡矢窮俱死於陣. 契丹兵爲諸將?擊又因大雨馬駝疲乏甲仗皆失渡鴨綠江引去鄭成追之及其半渡尾擊之契丹兵溺死者甚衆諸降城皆復之. 規以孤軍旬月*閒凡七戰斬級甚衆奪被虜人三萬餘口獲駝馬器械不可勝數.

#高麗史94卷-列傳7-楊規-002
以功贈工部尙書給規妻殷栗郡君洪氏粟授子帶春校書郞. 王手製敎賜洪氏曰: “汝夫才全將略兼識治道常效節於松筠竟輸誠於邦國忠貞罕比夙夜忘勞昨於北境有戎中軍?勇指揮士卒威騰矢石追捕仇?力靜封疆抽一劒而萬夫爭走挽六鈞而百旅皆降自此城鎭得全情懷益壯累多捷勝不幸隕亡常思出衆之功已加勳秩更切酬勞之念增及頒宣歲賜汝稻穀一百碩以終其身.” 贈叔興將軍又命給其母李氏粟敎曰: “贈將軍叔興自守邊城勇於赴敵旣成功於破竹終致命於伏?言念舊勞合加優賞可歲給其母粟五十碩以終其身.” 十年賜規叔興功臣錄*券十五年又俱賜三韓後壁上功臣號. 文宗卽位制曰: “大中祥符三年契丹入寇西北面都巡檢使楊規副指揮金叔興等挺身奮擊連戰破敵矢集如蝟毛俱沒陣下追念其功合行褒?可圖形功臣閣以勸後來.” 帶春靖宗六年爲安北大都護府副使左僕射崔?奏: “帶春立志岐拔多智略閑軍事若有邊虞非此人無可遣者不宜補外.” 不聽. 後至直門下省衛尉卿文宗初有疾制免常朝只令視事兼官.

#高麗史94卷-列傳7-智蔡文-000
智蔡文[*(智)祿延].

#高麗史94卷-列傳7-智蔡文-001
○智蔡文鳳州人顯宗元年補中郞將王聞契丹兵至遣蔡文將兵鎭和州以備東北及康兆敗兆及李鉉雲盧?等皆被執命蔡文移兵援西京蔡文卽與軍容使侍御史崔昌進次剛德鎭. ?爲契丹鄕導與契丹人劉經齎檄至西京諭降副留守元宗奭與僚佐崔緯咸質楊澤文晏等已修降表蔡文等聞之引兵至西京城門閉. 昌呼分臺御史曹子奇曰: “吾等奉王命倍道來今不納何也?” 子奇具告?經諭降事遂開門蔡文入屯故宮南廊. 昌諷宗奭拘留?經固守宗奭不從昌密與蔡文謀遣兵城北候?等還掩殺之取其表焚之. 時城中疑貳蔡文出鎭城南獨大將軍鄭忠節從之俄而東北界都巡檢使卓思政率兵至遂與合軍復入城. 王以三軍敗?州郡陷沒上表請朝契丹主許之遂禁?掠以馬保佑爲開城留守王八副之遣乙凜將騎兵一千送保佑等又遣其閤門引進使韓杞以突騎二百至西京北門呼曰: “皇帝昨遣劉經盧?等齎詔曉諭何至今無消息也若不拒命留守官僚來聽我指諭.” 思政聞杞語與蔡文謀使麾下鄭仁等將驍騎突出擊斬杞等百餘人餘悉擒之無一人還者. 思政以蔡文爲先鋒出與乙凜戰乙凜保佑敗走於是城中人心稍安思政還入城蔡文與李元出屯慈惠寺契丹主復遣乙凜擊之. 邏卒報: “敵兵來屯安定驛勢甚盛.” 蔡文馳告思政遂與思政及僧法言率兵九千迎擊于林原驛南斬首三千餘級法言死. 翼日蔡文復出戰契丹兵敗走於是城中將士登城以望競出逐之至馬灘契丹回兵擊之我軍敗遂圍城. 契丹主次城西佛寺思政懼?將軍大道秀曰: “君自東門吾自西門出前後夾攻蔑不勝矣?” 遂以麾下兵夜遁道秀出東門始知見?又力不可敵遂率所部降于契丹諸將皆潰城中?懼. 統軍錄事趙元隘守鎭將姜民瞻郞將洪?方休等莫知所措乃共禱神祠筮得吉兆於是衆推元爲兵馬使收散卒閉城固守.

#高麗史94卷-列傳7-智蔡文-002
蔡文奔還京奏西京敗軍狀群臣議降姜邯贊獨勸王南行蔡文請曰: “臣雖駑怯願在左右效犬馬勞.” 王曰: “昨李元崔昌奔還自請扈從今不復見爲臣之義果如是乎? 今卿旣勞于外又欲?衛予甚嘉之.” 賜酒食及銀鞍. 是夜王與后妃及吏部侍郞蔡忠順等率禁軍五十餘人出都行至積城縣丹棗驛武卒堅英與驛人張弓矢將犯行宮蔡文馳射之賊徒奔潰復自西南山突出遮道蔡文又射却之. 王至昌化縣有吏告曰: “王識吾名面乎?” 王陽不聞吏怒將構亂使人呼曰: “河拱辰將兵來矣.” 蔡文曰: “何故來耶?” 吏曰: “欲擒蔡忠順金應仁等耳.” 應仁及侍郞李正忠郞將國近等皆遁獨蔡文忠順周佇等留侍夜賊又至侍從臣僚宦官嬪御皆亡匿唯玄德大明二王后侍女二人承旨良?忠弼等侍蔡文隨機應變賊不敢近. 及曉蔡文請二后先自北門出手控御馬*閒行入道峯寺賊不之知忠順繼至. 蔡文奏曰: “去夜賊疑非拱辰臣請往跡之.” 王恐其亡不許. 蔡文曰: “臣若背君言與事違天必誅之.” 王乃許. 卽往昌化縣道逢國近國近曰: “吾衣裝盡爲賊奪.” 蔡文曰: “汝爲臣不忠獲保首領足矣.” 適拱辰柳宗赴行在蔡文遇諸道具言賊變且詰之果非拱辰所爲也. 拱辰道見中軍判官高英起敗軍南走與俱來時拱辰所領卒二十餘人蔡文遂以其卒搜昌化縣得賊所盜馬十五匹鞍十部將還蔡文謂拱辰等曰: “吾與諸君偕進王必驚動請諸君少後.” 遂獨行忠弼在寺門望之入奏: “智將軍來矣.” 王喜出門迎之. 蔡文奏曰: “臣已得賊實非拱辰所爲且偕拱辰來.” 王引見拱辰宗勞之遂遣拱辰往契丹營請和. 明年正月王次廣州失二王后所之令蔡文往尋之至饒呑驛乃得奉還王喜爲留三日王發廣州踰嶺宿鼻腦驛.

#高麗史94卷-列傳7-智蔡文-003
蔡文奏: “扈從將士皆托尋妻子四散昏夜恐有賊竊發請爲幟揷將士冠以辨.” 從之. 宗曰: “臣鄕陽城去此不遠請幸之.” 王悅遂幸陽城夜宗應仁等矯旨毁御鞍以賜縣人遲明縣吏皆遁. 宗應仁等又請: “遣二王后各歸其鄕遣扈從將卒往東邊備急.” 王以問蔡文蔡文大哭曰: “今君臣失道橫罹殃禍播遷如此正當動由仁義以收人心?王后以求生其可忍乎?” 王曰: “將軍言是也.” 遂行過蛇山縣蔡文見群?在田欲慰悅王心躍馬而前?驚飛?身仰射應弦而墮王大悅. 蔡文下馬取?進曰: “有臣如此何憂盜賊?” 王大笑慰?. 至天安府宗應仁奏: “臣等請往石坡驛供頓以迎.” 遂逃. 至巴山驛王謂蔡文曰: “玄德王后有娠不宜遠行其鄕善州距此不遠可以遣之.” 蔡文固執前議王曰: “勢不獲已.” 遂遣之次礪陽縣將卒有離心蔡文奏曰: “聖祖統合之時有功者雖小必賞?今方涉險艱要得衆心宜先懋賞.” 王從之授玄安之等十六人爲中尹. 至參禮驛全州節度使趙容謙野服迎駕朴暹奏曰: “全州卽古百濟聖祖亦惡之請上勿幸.” 王然之宿長谷驛容謙謀欲止王挾以號令與轉運使李載巡檢使崔?殿中少監柳僧虔以白幟揷冠鼓?而進蔡文使人閉門堅守賊不敢入王與后乘馬在驛廳事蔡文登屋問曰: “汝等何得如是柳僧虔來否?” 賊曰: “來矣.” 又問: “汝爲誰?” 賊曰: “汝亦爲誰?” 蔡文*?以他語賊曰智將軍也蔡文認其聲曰: “汝是親從馬韓兆也.” 仍以王命召僧虔僧虔曰: “汝不出吾不敢入.” 蔡文出門呼僧虔引至王前僧虔泣奏曰: “今日之事容謙所爲臣不知也.” 請奉旨召容謙來王許之僧虔出遂逃. 王命良?召容謙載旣至諸將欲殺之蔡文呵止之使二人牽大明宮主馬而行旣而遣還全州. 王入羅州夜候人誤報契丹兵至王大驚走出外蔡文奏曰: “大駕夜行百姓驚擾願還御行宮臣?知然後動猶可及也.” 蔡文出候之通事舍人宋均彦別將丁悅齎契丹前鋒元帥駙馬書及拱辰奏狀來蔡文率詣行宮王見拱辰狀知兵已退喜以均彦爲都兵馬錄事丁悅爲親從郞將駙馬書無解契丹字者莫曉其意. 二月還至公州賜蔡文田三十結敎曰: “朕因避寇狼狽遠塗所從臣僚罔不逃散唯蔡文蒙犯風霜跋涉山川不辭??之勞終保松筠之節諒多殊效何惜異恩?” 七年以武職兼右常侍十七年拜右僕射卒德宗卽位制曰: “故上將軍左僕射智蔡文當聖考南幸獨全忠節功在第一宜錄功科以勸將來.” 曾孫祿延.

#高麗史94卷-列傳7-智蔡文-004
○祿延蔭補內謁者出爲東北面兵馬判官以材幹稱肅宗九年征女眞有功陞殿中侍御史仁宗朝累遷同知樞密院事與內侍金粲安甫麟上將軍崔卓吳卓大將軍權秀高碩謀去李資謙拓俊京不克. 資謙殺吳卓等使子之甫縛?祿延於順天館慘酷幾死令其黨尹翰押流遠地行至忠州病不能興氣尙未絶翰斷*?{支}體埋路傍而還妻子沒入州郡爲奴婢. 資謙敗賜祿延子壻爵一級得改葬. 祿延爲人荒恣無學術行檢自謂有智計欲除李拓謀拙反陷於禍子之勇後與李深謀變伏誅.

#高麗史94卷-列傳7-河拱辰-000
河拱辰.

#高麗史94卷-列傳7-河拱辰-001
○河拱辰晉州人成宗朝爲鴨江渡勾當使穆宗時除中郞將王寢疾拱辰與親從將軍庾方中郞將卓思政等常直近殿門尋遷尙書左司郞中及康兆擧兵至拱辰遂與思政奔于兆. 拱辰嘗在東西界擅發兵入東女眞部落見敗顯宗初坐流遠島尋召還復職. 未幾王避契丹南幸拱辰追謁于道奏曰: “契丹本以討賊爲名今已得康兆若遣使請和彼必班師.” 王筮得吉卦遂遣拱辰及高英起奉表狀往契丹營拱辰行至昌化縣以表狀授郞將張旻別將丁悅先往契丹軍言曰: “國王固願來覲第懼兵威又因內難出避江南遣陪臣拱辰等陳告事由拱辰等亦惶懼不敢前來請速收兵.” 旻等未至契丹先鋒已至昌化拱辰等具陳前意契丹問國王安在*?曰: “今向江南不知所在.” 又問遠近*?曰: “江南太遠不知幾萬里.” 追兵乃還. 明年拱辰與英起至契丹營乞班師契丹主許之遂留拱辰等拱辰旣被留內圖還國外示忠勤契丹主甚加寵遇拱辰與英起密謀奏曰: “本國今已喪亡臣等願領兵點檢而來.” 契丹主許之尋聞王返國使英起居中京拱辰居燕京皆妻以良家女拱辰多市駿馬列置東路以爲歸計人告其謀契丹主鞫之. 拱辰具以實對且曰: “臣於本國不敢有二心罪當萬死不願生事大朝.” 契丹主義而原之諭令改節效忠拱辰辭益?不遜遂殺之爭取心肝食之. 後王下敎錄功加其子則忠祿資文宗六年制曰: “左司郞中河拱辰在統和二十八年契丹兵入侵臨敵忘身掉三寸舌能却大兵可圖形閣上.” 超授其子則忠五品職尋又錄其功贈尙書工部侍郞.

#高麗史94卷-列傳7-金殷傅-000
金殷傅.

#高麗史94卷-列傳7-金殷傅-001
○金殷傅水州安山縣人性勤儉成宗朝授甄官丞穆宗時累遷御廚使顯宗初爲公州節度使. 王避契丹南下次公州殷傅備禮郊迎曰: “豈意聖上跋涉山川凌冒霜雪至於此極.” 獻衣帶土物王遂更衣以土物分賜扈從官. 王至巴山驛吏皆遁御廚闕膳殷傅又進膳羞分供朝夕契丹兵退王還次公州殷傅使長女製御衣以進. 因納之是爲元成王后元惠元平二王后亦其女也尋除刑部侍郞如契丹賀生辰還至來遠城契丹?女眞執之以歸數月乃得還. 進知中樞事轉戶部尙書拜中樞使上護軍八年卒以王后故贈推忠守節昌國功臣. 開府儀同三司守司空上柱國安山郡開國侯食邑一千戶妻封安山郡大夫人又贈其父尙書左僕射上柱國安山縣開國侯食邑一千五百戶母安山郡大夫人妻父李許謙亦贈尙書左僕射上柱國邵城縣開國侯食邑一千五百戶.

#高麗史94卷-列傳7-周佇-000
周佇.

#高麗史94卷-列傳7-周佇-001
○周佇宋溫州人穆宗時隨商舶來學士蔡忠順知其有才密奏留之初授禮賓省注簿不數月除拾遺遂掌制誥. 顯宗避契丹南幸佇扈從有功由是大顯驟遷禮部侍郞中樞院直學士歷內史舍人秘書監右常侍拜翰林學士承旨崇文輔國功臣左散騎常侍上柱國海南縣開國男食邑三百戶尋進禮部尙書十五年卒. 性謙恭工文翰交聘辭命多出其手恩遇無比.

#高麗史94卷-列傳7-姜民瞻-000
姜民瞻.

#高麗史94卷-列傳7-姜民瞻-001
○姜民瞻晉州晉康人穆宗朝登第顯宗時東女眞寇淸河迎日長?縣民瞻與文演李仁澤曹子奇爲都部署往督州郡兵擊走之拜內史舍人又以大將軍副姜邯贊大破契丹蕭遜寧於興化鎭遜寧引兵直?京都民瞻追及於慈州來口山又大敗之擢鷹揚上將軍柱國轉右散騎常侍賜推誠致理翊戴功臣號. 明年知中樞事兵部尙書十二年卒輟朝三日贈太子太傅. 民瞻起自書生射御非其所長然志氣剛果屢立戰功遂顯達後下敎錄功加其子旦祿資. 文宗卽位制曰: “大中祥符十一年契丹?入兵部尙書知中樞院事姜民瞻奮擊大捷於盤嶺之野契丹奔北投戈委甲行路隘塞?斬萬級追念其功合行褒?可圖形功臣閣以勸後來.”

#高麗史94卷-列傳7-郭元-000
郭元.

#高麗史94卷-列傳7-郭元-001
○郭元淸州上黨縣人成宗十五年登甲科累遷起居舍人顯宗二年拜中樞直學士. 六年如宋獻方物仍告契丹連歲來侵會女眞亦訴爲契丹侵擾累年不得朝. 帝以契丹旣受盟難於*?辭學士錢惟演草詔曰: “念卿本道固深軫於懷思?乃隣封亦久從於盟好所期輯睦用泰黎蒸.” 帝覽之喜曰: “如此則雖契丹見之無妨.” 仍?元遊開寶寺密使館伴員外郞張師德開諭師德與元登寺塔從容謂曰: “今京都高屋大廈摠是軍營陛下一統?海猶且養卒日令習戰以備北方天子尙如此?貴國與之連境結好息民是遠圖也.” 明年還拜刑部侍郞右諫議大夫又明年再轉禮部侍郞翰林學士十三年改右散騎常侍歷中樞使刑部尙書賜推誠文理功臣號十八年?知政事. 王謂宰相曰: “女眞屢犯東?爲害滋甚宜招諭渠首厚加賞賜此所謂以德懷人也.” 元曰: “女眞人面獸心與其懷之以惠曷若震之以威.” 王然之. 二十年興遼反契丹遣使求援元密奏王曰: “鴨江東畔契丹保障今可乘機取之.” 崔士威徐訥金猛等皆上書言其不可元固執遣兵攻之不克??發疽而卒. 性淸廉工文詞歷位臺省以吏能稱然不自重與李作仁善人以此譏之. 德宗卽位以元有勳勞擢用其子拯.

#高麗史94卷-列傳7-王可道-000
王可道.

#高麗史94卷-列傳7-王可道-001
○王可道初名子琳淸州人本姓李成宗朝擢魁科補西京掌書記顯宗五年上將軍金訓崔質等作亂由是武臣用事悍夫兇??帶文官羊頭狗尾布列臺閣政出多門朝綱紊亂. 可道以和州防禦使秩滿還京在私第心懷憤激密謂日直金猛曰: “王何不效漢高雲夢之遊乎?” 猛喩其意密奏王納之以可道嘗爲書記頗得人心卽權授西京留守判官趣令先往設備. 明年王幸西京宴群臣於長樂宮乘訓等醉以兵襲之遂誅訓質及李?崔可貞石邦賢李暹金貞悅孝?林猛崔龜等十九人. 龜儒士以兵部郞中扈從性?鄙與質等交故及. 尋以訓等子若同産兄弟歸之本貫常赦不原其父母妻?妹祖孫叔伯緣坐者皆放之. 後累歷尙書右丞同知中樞事戶部尙書賜致盛功臣號十八年?知政事. 二十年與左僕射異膺甫御史大夫皇甫兪義尙書左丞黃周亮等築開京羅城可道令人持傘環立登高而進退之均其闊狹以定城基以功進檢校太尉行吏部尙書兼太子少師?知政事上柱國開城縣開國伯食邑七千戶加輸忠創闕功臣號賜姓王給開城縣莊田封其妻金氏開城郡夫人.

#高麗史94卷-列傳7-王可道-002
德宗卽位可道請納妃於是納其女爲妃改門下侍郞同內史門下平章事以有疾免朝. 時遣工部郞中柳喬郞中金行恭如契丹會葬且賀卽位可道奏: “契丹與我通好交贄然每有幷呑之志今其主?駙馬匹梯叛據東京宜乘此時請毁鴨綠城橋歸所留我行人若不聽可與之絶.” 乃附表請之契丹不從王命群臣議徐訥等二十九人曰: “彼旣不從我言宜勿通好.” 皇甫兪義等三十九人駁云: “今若絶交必貽禍害不如繼好息民.” 王從可道及訥等議停賀正使仍用聖宗*大平{太平}年號. 平章事柳韶請攻破丹城王下宰執議訥及兪義黃周亮崔齊顔崔?金忠贊等皆曰不可可道與李端奏時不可失固請出軍王命有司卜於*大廟不果出兵. 可道尋乞骸歸鄕養疾三年卒官?喪事謚英肅後贈太師中書令配享顯宗廟庭.

#高麗史94卷-列傳7-金猛-000
金猛.

#高麗史94卷-列傳7-金猛-001
○金猛字貞固梁州宜春縣人祖衍徙居平壤官至通事舍人父贄以詞章見稱累授給事中兼直翰林院性嗜酒使氣屢罷免. 猛登第官累左拾遺顯宗卽位擢置近侍?掌劇權累拜中樞使賜爵宜春縣開國男食邑三百戶. 二十一年病革加?知政事卒王痛悼謚文定德宗以猛有勳勞擢?其子德符文宗贈太子太師門下侍中.

#高麗史94卷-列傳7-柳韶-000
柳韶.

#高麗史94卷-列傳7-柳韶-001
○柳韶史失其世系顯宗朝歷司憲中丞諫議大夫進累平章事. 二十年王命韶於興化鎭西北四十里修古石城置威遠鎭又修興化鎭北古石堡置定戎鎭徙永平民實之. 契丹東京將軍大延琳叛自稱興遼來求援王不許時韶以西北面判兵馬事遭喪王下敎起復曰: “古者三年之喪卒哭金革之事無避漢丞相翟方進遭喪旣葬三十日除服視事今興遼來請師恐有邊警卿宜馳往邊上以備之.” 除吏部尙書?知政事德宗卽位授中軍兵馬元帥尋遷門下侍郞同內史門下平章事. 二年韶始置北境關防起自西海濱古國內城界鴨江入海處東跨威遠興化靜州寧海寧德寧朔雲州安水淸塞平虜寧遠定戎孟州朔州等十三城抵耀德靜邊和州等三城. 是役契丹來爭校尉邊柔奮身先登擊却之以功授中郞將. 明年王宴群臣於文德殿以勞韶等開拓關城之勤賜韶推忠拓境功臣號進階銀靑興祿大夫上柱國官至*大尉門下侍郞平章事謚襄懿配享德宗廟庭.

#高麗史94卷-列傳7-尹徵古-000
尹徵古.

#高麗史94卷-列傳7-尹徵古-001
○尹徵古初名元載樹州守安縣人成宗末登第穆宗朝拜監察御史顯宗卽位超授侍御史轉內史舍人充國史修撰官進累中樞使右散騎常侍檢校司徒上柱國. 十二年加檢校*大尉賜推忠佐理功臣號卒. 性沈重嚴毅美風儀善楷書所至裁決平允口不言人短而人畏愛之. 訃聞王曰: “世豈復有斯人朕將疇依.” 歎惜者久贈尙書右僕射謚莊景德宗卽位以徵古有勳勞擢用其子希旦.

#高麗史94卷-列傳7-韋壽餘-000
韋壽餘.

#高麗史94卷-列傳7-韋壽餘-001
○韋壽餘沁州江華縣人端*慤守法自光宗朝在司膳久不調穆宗時累遷爲門下侍郞平章事顯宗初請老不許賜?杖王以壽餘於朝臣最老欲大用. 其明年授門下侍中上柱國江華縣開國子食邑五百戶卒謚安恭贈內史令.

#高麗史94卷-列傳7-田拱之-000
田拱之.

#高麗史94卷-列傳7-田拱之-001
○田拱之靜州靈光縣人成宗朝登進士科穆宗末授大學博士時耽羅奏瑞山湧出海中遣拱之往視耽羅人言其形狀奇異可懼拱之躬至山下?其形以進. 顯宗初進刑部侍郞拜中樞院副使吏部侍郞卒拱之善辭命歷仕中外二十餘年以勤恪稱贈左散騎常侍.

#高麗史94卷-列傳7-李周憲-000
李周憲.

#高麗史94卷-列傳7-李周憲-001
○李周憲洞州土山縣人初以小吏起頗稱勤幹成宗嘗云: “鐵中錚錚者.” 授監察司憲穆宗時轉內史舍人兼典三司職務顯宗朝拜殿中監進累尙書右僕射卒.

#高麗史94卷-列傳7-李周佐-000
李周佐.

#高麗史94卷-列傳7-李周佐-001
○李周佐慶州人家世單微幼聰悟左僕射李成功留守東京一見器之及還携至京使隸國學. 穆宗朝登第調尙州牧記室?軍事拜監察御史顯宗時遷起居舍人出爲東北面兵馬使奏朔方道登溟州管內三陟霜陰鶴浦派川連谷羽溪等十九縣?被蕃賊侵擾生業甚艱請加撫恤命?租賦. 德宗初授右諫議大夫靖宗二年除右散騎常侍六年以刑部尙書判御史臺事卒王悼惜贈司空尙書右僕射賻米麥四百石賜茶及衣著令百官會葬周佐襟懷倜?儀表?偉立朝四十餘年有大臣之體.

#高麗史94卷-列傳7-安紹光-000
安紹光.

#高麗史94卷-列傳7-安紹光-001
○安紹光洞州土山縣人世爲將體貌魁偉使氣好鷹馬穆宗卽位以有翼戴功令掌宿衛寵待無比顯宗朝累拜尙書右僕射卒輟朝三日謚敬剛.

#高麗史94卷-列傳7-趙之?-000
趙之?.

#高麗史94卷-列傳7-趙之?-001
○趙之?白州銀川縣人有吏幹性嗜酒日夜娛樂穆宗朝拜吏部侍郞知銀臺事時以朋比乾沒譏之然視金諾李周禎輩有*閒顯宗二年以左僕射?知政事卒輟朝三日謚恭華.

列傳卷第七.


#高麗史95卷-列傳8-00-000
列傳卷第八. 高麗史九十五.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史95卷-列傳8-崔?-000
崔?[*(崔)惟善*(崔)思齊*(崔)?*(崔)允儀].

#高麗史95卷-列傳8-崔?-001
○崔?字浩然海州大寧郡人風姿?偉性操堅貞少好學善屬文穆宗八年擢甲科第一顯宗時累歷拾遺補闕翰林學士禮部侍郞諫議大夫德宗初轉右散騎常侍同知中樞院事奏: “成宗時內外諸司廳壁皆書說苑六正六邪之文漢刺史六條之令今世代已遠宜更書揭之使在位者知所飭勵.” 從之. 俄授刑部尙書中樞使靖宗朝除尙書左僕射?知政事判西北路兵馬事王命?行邊境拓定城池賜衣遣之?置寧遠平虜等鎭及諸堡十四還陞內史侍郞平章事加守司徒修國史上柱國尋遷門下侍郞平章事. 文宗卽位拜門下侍中命考定律令書?加守太保四年又加開府儀同三司守太傅賜推忠贊道功臣號.

#高麗史95卷-列傳8-崔?-002
?以侍中爲都兵馬使奏: “去歲西北州鎭禾穀不登百姓貧乏男困?役女困徵?請修繕城池外凡工役悉令禁斷.” 從之. 又奏: “東女眞酋長?漢等八十六人累犯邊境今勒留京館有日夷狄人面獸心不可以刑法懲不可以仁義敎勒留旣久首丘之情必深忿怨且供費甚多請皆放還.” 從之. 明年爲式目都監使與內史侍郞王寵之等奏: “及第李申錫不錄氏族不宜登朝.” 門下侍郞金元?判御史臺事金廷俊奏: “氏族不錄乃其祖父之失非申錫之罪?積功翰墨捷第簾前身無*?{痕}咎合列簪紳.” 制曰: “?等所奏固是常典然立賢無方不宜執泥其依元?等奏.”

#高麗史95卷-列傳8-崔?-003
七年?以年滿七旬乞退制曰: “侍中崔?累代儒宗三韓耆德今雖請老未忍允從宜令攸司稽古典賜?杖視事.” 復加推忠贊道?謀同德致理功臣開府儀同三司守太師兼門下侍中上柱國致仕尋加內史令仍令致仕. ?聞王將遣使就第賜告身禮物上章辭曰: “臣立朝以來未有輔佐力耗齒衰敢乞骸骨坐尸優俸已荷殊私今又蒙特下明綸將降使於雲??及榮於閭里循涯揆分情所未安招損害盈臣之所懼乞回成命追寢新恩.” 不允遣內史侍郞平章事金元鼎同知中樞院事王懋崇就第賜詔曰: “卿儒宮圭?神化丹靑事累聖以濡毫文章華國位三階而調鼎功績紀常雖在退閑未忘舊德更進黃扉之秩?榮綠野之堂今授卿內史令致仕告身一道幷賜衣帶銀器綵*?{段}布貨鞍馬等物.” 官誥曰: “良臣惟聖姚皇擧以八元得士者昌姬室延其四子或授之以相位或委之以宰衡採忠懿之謀丹靑帝化賴挾維之智??宸謀臻於變之期開無疆之祚誰肩往喆朕得伊人惟卿順墨存誠該明?性唐雄首於聖???立於天庭萬丈金山梁代誰踰於朱?一枝丹桂晉臣僉仰於?詵語多能則叔向扶輪論博物則張華避席而自顯應芝詔擢入槐司軒夢開祥允?吹塵之契周詩濟美載揚瞻石之謠臺閣規模衆推如晦人倫領袖時許魏舒?馳咸有之稱*?{總}正惟幾之務邇者年非?矣齒未?然早辭當軸之權歸遂懸輿之願賀知章之湖畔雖恣佳遊陶弘景之山中常諮大事昔動爲民?今坐作世師不陞極摯之資奚表難名之德遂中書而冠秩?上列以翹榮於戱量能授職者君親之常寵?朕玆無*린論道經邦者宰相之務彌綸汝所克勤茂宣翼亮之猷用致肱康之運?齊休於姚皇姬室不專美於四子八元.”

#高麗史95卷-列傳8-崔?-004
後改內史門下省爲中書門下省以?爲中書令致仕?雖居家軍國大事悉就咨焉累加推忠贊道佐理同德弘文懿儒保定康濟功臣號. 二十二年卒王遣*大醫監李?下詔弔其子惟善等曰: “卿父人中威鳳朝右元龜抱變齊至魯之文章夙登大輔振咀業呑?之謀?歷贊昌辰懿厥績庸光于編冊?其蟬?遺慶附諸冠子冕孫鳩杖退閑樂乃琴墳笙典臥扶宸極蔚爲干木之偃藩坐奠夢楹忽感宣尼之?棟顧百身而難贖傾萬乘以?悲卿等橫?家艱尤深宅恤宜勉孝追之禮莫興過毁之哀.” 顯宗以後干戈?息未遑文敎?收召後進敎誨不倦學徒?集塡溢街巷遂分九齋曰樂聖大中誠明敬業造道率性進德大和待聘謂之侍中崔公徒. 凡應擧子弟必先隸徒中學焉每歲暑月借歸法寺僧房爲夏課擇徒中及第學優未官者爲敎導授以九經三史*閒或先進來過刻燭賦詩?其次第唱名以入設小酌童冠列左右奉樽俎進退有儀長幼有序相與酬唱及日暮皆作洛生詠以罷觀者莫不嘉歎. 及卒謚文憲後凡赴擧者亦皆隸名九齋籍中謂之文憲公徒. 又有儒臣立徒者十一弘文公徒侍中鄭倍傑一稱熊川徒匡憲公徒?政盧旦南山徒祭酒金尙賓西園徒僕射金無滯文忠公徒侍郞殷鼎良愼公徒平章金義珍一云郞中朴明保貞敬公徒平章黃瑩忠平公徒柳監貞憲公徒侍中文正徐侍郞徒徐碩龜山徒未知爲何人. 世稱十二徒?徒爲最盛東方學校之興盖由?始時謂海東孔子. 宣宗三年配享靖宗廟庭子惟善惟吉惟吉官至尙書令子思諏自有傳?子孫以文行登宰輔者數十人.

#高麗史95卷-列傳8-崔?-005
○惟善顯宗朝擢乙科第一授七品入翰林院文宗時累遷知中樞院事王命創興王寺于德水縣移縣于楊川惟善諫曰: “昔唐太宗神聖英武千百年以來未有倫比不許度人爲僧創立寺觀以遵高祖之志史傳美之我太祖神聖王訓要曰: ‘國師道詵察國內山川順逆凡可以創造寺院之地無不營建後世嗣王及公侯貴戚后妃臣僚無得爭修願宇虧損地德.’ 今陛下承祖宗積累之基昇平日久固宜節用愛人持盈守成以傳後嗣柰何?民財竭民力供不急之費以危邦本耶?” 王優*?之異日入侍閑?王從容慰?曰: “諫諍是忠從好?.” 惟善對曰: “創垂猶易守成難.” 拜中書侍郞同中書門下平章事權吏部尙書事侍御史盧旦奏事不稱旨王怒謂左右曰: “此非忠蹇之臣.” 命曳出脫公?縛之. 惟善奏: “人臣有犯當付憲司.” 王意解. 惟善後爲中書令弟惟吉守司空攝尙書令父?年高尙無恙一日王賜國老宴惟善惟吉扶以入赴時稱盛事翰林學士金行瓊作詩賀曰: “尙書令侍中書令乙狀元扶甲狀元.” 王以重九宴松嶽亭命詞臣賦詩覽惟善詩稱?不已賜尙乘馬尋判尙書吏部事賜推忠贊化康靖綏濟功臣號加開府儀同三司守太師上柱國進門下侍中. 二十九年卒謚文和惟善繼世儒宗匡輔兩朝雖無赫赫之稱人皆重之宣宗朝配享文宗廟庭.

#高麗史95卷-列傳8-崔?-006
子思齊登文宗八年科官至守司空門下侍郞同中書門下平章事監修國史判吏部事上柱國卒謚良平子?.

#高麗史95卷-列傳8-崔?-007
○?登第事睿宗時國家閑暇王尙詞賦好遊宴嘗宴西京大同江與侍臣唱和?亦以知制誥從上書諫曰: “昔唐文宗欲置詩學士宰相奏: ‘詩人多輕薄若承顧問恐撓聖聰.’ 文宗乃止帝王當好經術日與儒雅討論經史咨諏政理安有事童子雕篆數與輕薄詞臣吟風嘯月以喪天衷之淳正耶?” 王優納之. 有一詞臣乘隙曰: “?所謂儒雅除臣等別有何人?短於詩故有此言.” 王怒左遷春州府使和人詩云: “吾家世受聖朝恩欲繼忠淸不墜門但把螢輝增聖日敢將?測議詞源自?風月無功業?望雲?已夢魂駭汗未收還感淚謫來猶得駕朱?.” 王聞之召還後官至禮部尙書翰林學士.

#高麗史95卷-列傳8-崔?-008
○允儀?玄孫初名天祐登第官至門下侍郞平章事判吏部事毅宗十六年卒年六十一生長閥閱揚歷華要論事明白慷慨典銓選注擬平允任用賢才又能文章再掌貢擧時稱得人嘗奉詔撰古今詳定禮五十卷行于世配享毅宗廟庭.

#高麗史95卷-列傳8-李子淵-000
李子淵[*(李)資諒*(李)資仁*(李)奕?*(李)資玄*(李)資德*(李)預*(李)公壽*(李)之?*(李)?*(李)光縉].

#高麗史95卷-列傳8-李子淵-001
○李子淵仁州人其先新羅大官奉使入唐天子嘉之賜姓李子孫徙居邵城縣卽仁州也. 有李許謙者封邵城伯生尙書右僕射翰翰生子淵子祥子祥贈尙書右僕射子淵擢魁科靖宗初補給事中累轉中樞院副使文宗朝授吏部尙書?知政事陞內史侍郞平章事. 王納其女爲妃加守太尉妻樂浪郡君金氏爲大夫人授子?軍器主簿顥??九品職後加門下侍郞平章事守太傅封金氏?林國大夫人賜衣?. 進門下侍中判尙書吏部事奏曰: “天地災祥每與刑政得失相應賞罰不可不愼臣伏見吏刑部務要辨理而日陵月替稽留未決者多若令兩部員寮精?事理考官吏勤怠而黜陟之則合聖上勤政恤刑之意庶寃抑可銷而休祥可致也.” 從之. 又奏: “近因創造興王寺移德水縣於楊川百姓營葺廬舍未遑寧處男負女提道路相繼貧者有塡壑之憂富者無安堵之所請?德水縣民一歲賦役使得蘇息.” 制: 特?二歲. 王以子淵功高任重又賜衣?銀器鞍馬穀帛爲式目都監使奏曰: “製述業康師厚十擧不中例依甲午赦詔當脫麻然師厚儒林郞堂引上貴之曾孫堂引是驅史官伏見.” 戊子年制: ‘電吏所由注膳幕士驅史門僕子孫工製述明經律書?醫卜地理學業登科或兵陣之下成大功者許陞朝行.’ 又見丙申年制: ‘上項人子孫得蒙恩入仕者依祖父仕路量授.’ 今師厚不宜脫麻.’ ?知政事金顯等五人奏曰: “師厚曾祖上貴職雖堂引得兼儒林郞父序應擧十度亦得脫麻入仕師厚十載螢雪之功不可不念伏望亦許脫麻.” 王從子淵等議後賜推誠佐世保社功臣號加開府儀同三司守太師兼中書令監修國史上柱國慶源郡開國公食邑三千戶卒謚章和配享文宗廟庭. 子顥贈慶源伯?門下侍中卒謚貞憲??皆宰相三女皆配文宗長仁睿太后次仁敬賢妃次仁節賢妃. 顥子資謙資諒資謙自有傳?子資仁資義資義自有傳曾孫奕??子資玄資德子祥子預?.

#高麗史95卷-列傳8-李子淵-002
資諒初名資訓以外戚補佐右衛錄事?軍事睿宗朝從尹瓘征女眞有功授監察御史累遷刑部侍郞樞密院知奏事. 奉使如宋徽宗御睿謀殿召一行人賜宴作詩示之命和之資諒卽製進云: “鹿鳴嘉會宴賢良仙樂洋洋出洞房天上賜花頭上艶盤中宣橘袖中香黃河再報千年瑞綠?輕浮萬壽觴今日陪臣?盛際願歌天保永無忘.” 徽宗大加稱賞將還密諭曰: “聞汝國與女眞接壤後歲來朝可招諭數人偕來.” 資諒奏曰: “女眞人面獸心夷?中最貪醜不可通上國.” 宋幸臣聞之曰: “女眞地多産珍奇高麗素與互市不欲分利於我故沮之陛下於高麗愛之如子今負德如此可遣一介之使招女眞不必借高麗.” 竟交通致靖康之禍後轉樞密院副使太子賓客仁宗卽位拜刑部尙書樞密院使病革進守司空中書侍郞平章事卒輟朝三日資諒好讀書常討孫吳兵法以功名自喜娶資仁女生二女無子.

#高麗史95卷-列傳8-李子淵-003
○資仁文宗朝登第累遷侍御史文順相繼薨宣宗卽位遣資仁如遼告喪遼主不許入京館詰曰: “二君連逝必有其故宜奏以實.” 資仁曰: “國公夙有疾恙加以哀毁遂至大漸實無他故願留臣等遣使本國究問臣若誣罔當服重罪語甚切直.” 遼主出城外氈殿引見慰諭後拜兵部侍郞遷右諫議大夫. 王以八關會幸神衆院雨雪侍宴群臣皆霑服及夕將還天霽月明駐輦昌德門外命宗親奉觴爲壽資仁與左諫議金上琦補闕魏繼廷等諫止之改尙書左丞陞殿中監中樞院副使卒.

#高麗史95卷-列傳8-李子淵-004
奕?初名應誼少登第累遷直門下省獻議多稱旨官至中書侍郞平章事卒謚貞簡. 生長閥閱不以富貴驕人人多重之故得免鄭仲夫之亂至晩年嬖賤妾不能理家身沒未幾諸姪孫輩爭財相訟時論少之.

#高麗史95卷-列傳8-李子淵-005
○資玄字眞精容貌魁偉性聰敏登第爲*大樂署丞忽棄官入春州淸平山葺文殊院居之*?食布衣以禪道自樂睿宗遣內臣賜茶香金帛累詔徵之. 資玄曰: “臣始出都門誓不復踐京華不敢奉詔.” 遂上表曰: “以鳥養鳥庶無鍾?之憂觀魚知魚?遂江湖之性.” 王覽之知不可致幸南京遣其弟尙書資德諭赴行在作詩手書賜之資玄赴召. 王曰: “朕慕此老道德久矣不宜以臣禮見.” 令上殿拜賜坐從容與語命留三角山淸?寺再見問養性之要對曰: “莫善於寡欲.” 遂進心要一篇王歎賞待遇甚厚旣而固請還山乃賜茶湯道服以寵其行. 仁宗卽位亦傾嚮之有疾遣內醫?視賜茶藥卒年六十五性吝多畜財貨擧物積穀一方厭苦之賜謚眞樂.

#高麗史95卷-列傳8-李子淵-006
資德字觀止恭謹孝友喜讀書又好佛蔭補京市署丞進累中書侍郞平章事資謙敗坐貶黃州使後復拜平章事卒年六十八輟朝一日謚莊懿.

#高麗史95卷-列傳8-李子淵-007
○預文宗朝登第官累尙書工部員外郞宣宗時歷禮部侍郞翰林學士知中樞院事兵部尙書翰林學士承旨獻宗初拜政堂文學刑部尙書. 初宣宗爲國原公娶預女是爲貞信賢妃生延和宮主睿宗立納延和爲妃. 預嘗以李資義之黨罷免至是以妃故召見含元殿賜酒食衣服鞍馬授檢校太尉刑部尙書政堂文學進中書侍郞平章事卒子公壽.

#高麗史95卷-列傳8-李子淵-008
○公壽字元老舊名壽少時外祖侍中崔惟善撫其頂曰: “此兒當爲大器.” 及長力學登科直翰林院遷左拾遺轉西京留守判官睿宗幸西京公壽供頓不擾民王嘉之駕還命扈從辭曰: “故事旋駕惟知留一人扈行安可要異恩以撓常典?” 王從之. 秩滿拜禮部員外郞轉兵部侍郞王委以選軍卒凡十四年以稱職聞累遷工部尙書一時輩流多踐宰府人或以爲晩公壽處之恬然. 仁宗卽位擢檢校司徒守司空?知政事進中書侍郞平章事李資謙作亂公壽據義鎭定賜推忠衛社同德功臣號拜開府儀同三司門下侍中上柱國. 公壽素患風痺乞退表四上優詔許之卒輟朝一日謚文忠天資宏厚勤儉然吝嗇好佛子之?.

#高麗史95卷-列傳8-李子淵-009
○之?字子固好讀書屬辭如宿構擢魁科直翰林院仁宗初授右正言持論公正?時宰改殿中內給事出按西海道. 時資謙當國嗜利者爭附之?獨不相比資謙使者交午州郡爭取財賄之?痛禁資謙惡之除平州使資謙敗召還累遷爲起居注. 妙淸白壽翰結近侍以妖術惑衆之?獨深斥之曰: “此輩必誤國.” 王幸西京鄭知常金安與妙淸誣言: “大同江有瑞氣此神龍吐涎千載罕逢請順天心稱尊號以厭金國.” 王以問之?對曰: “金强敵不可輕也?兩府大臣留守上都不可偏聽一兩人言以決大議.” 王從之. 拜中書舍人西京叛久不下之?與左常侍李仲上*?曰: “虎?出於?龜玉毁於?是誰之過? 西賊之謀久矣一二大臣非獨不防閑反信其謀而張之致今日之患請賜明斷誅其黨與.” 盖指文公仁林景淸輩也公仁景淸由是罷陞御史大夫同知樞密院事歷禮部尙書政堂文學守司空左僕射進?知政事二十三年卒年五十四王遣使弔祭贈中書侍郞平章事謚文正. 之?風標英雅秉心寬厚文章事業爲一時傑但吝嗇父沒不分弟妹財産其家奴肆橫或至盜劫不檢制爲時所譏.

#高麗史95卷-列傳8-李子淵-010
○?登第直翰林院事文順宣獻肅睿六朝累官開府儀同三司檢校太師守太保門下侍郞同中書門下平章事判尙書禮部翰林院事修國史上柱國年六十九卒輟朝三日謚文良. ?恬靜寡欲俸祿之外不營産業酷信浮屠遍覽諸經章*?尤喜金剛經自號: “金剛居士.” 孫光縉.

#高麗史95卷-列傳8-李子淵-011
○光縉初名元休蔭補良?丞揚歷中外遂?樞府鄭仲夫之亂以溫謹獲全. 明宗初?知政事加中書侍郞門下平章事權執銓衡未幾乞骸卒謚貞懿子惟仁惟誼惟直惟諒惟卿惟溫.

#高麗史95卷-列傳8-朴寅亮-000
朴寅亮[*(朴)景仁*(朴)景伯*(朴)景山].

#高麗史95卷-列傳8-朴寅亮-001
○朴寅亮字代天竹州人或云平州人文宗朝登第多所敭歷遼嘗欲過鴨綠江爲界設船橋越東岸置保州城顯宗以來屢請罷不聽. 二十九年遣使請之寅亮修陣情表曰: “普天之下旣莫非王土王臣尺地之餘何必曰我疆我理?” 又曰: “歸汶陽之舊田撫綏弊邑回長沙之拙袖?舞昌辰.” 遼主覽之寢其事累遷右副承宣轉禮部侍郞. 三十四年與戶部尙書柳洪奉使如宋至浙江遇?風幾履舟及至宋計所貢方物失亡殆半帝?王勿問王乃釋洪等. 有金覲者亦在是行宋人見寅亮及覲所著尺牘表狀題詠稱嘆不置至*?{刊}二人詩文號小華集. 歷翰林學士承旨同知中樞院事肅宗元年以右僕射?知政事卒謚文烈寅亮文詞雅麗南北朝告奏表狀皆出其手嘗撰古今錄十卷藏秘府子景仁景伯景山.

#高麗史95卷-列傳8-朴寅亮-002
○景仁初名景綽字令裕少力學登科累遷左拾遺言論勁直無所依違時議重之. 睿宗朝授中書舍人以兵馬副使從尹瓘征女眞墜馬傷脛留定州聞瓘將築九城寄書曰: “武功已成國威已振宜?師旅以圖萬全更深入賊地列置城池今雖已成後恐難守.” 瓘不能用卒如其言. 王欲遣使如宋景仁時以殿中監直門下上*?諫止言甚?切王不得已從之然以?旨除國子祭酒後爲西北面兵馬使陛辭王賜名景仁仍賜茶藥歷吏戶禮刑四部尙書翰林學士承旨判三司事以老病屢乞退加檢校太子太保守司空尙書左僕射?知政事修國史致仕卒年六十七謚章簡子孝廉孝先.

#高麗史95卷-列傳8-朴寅亮-003
景伯宣宗朝擢魁科官至尙書.

#高麗史95卷-列傳8-朴寅亮-004
景山睿宗朝擢第二名仕至大卿以三子登科例賜母大倉米歲三十碩.

#高麗史95卷-列傳8-黃周亮-000
黃周亮.

#高麗史95卷-列傳8-黃周亮-001
○黃周亮登第顯宗朝累轉侍御史歷拾遺中丞進累中樞院副使德宗朝拜政堂文學判翰林院事靖宗朝歷吏戶禮三部尙書?知政事. 威?州女眞仇屯高刀化二人與其都領將軍開老爭財乘其醉歐殺之事下輔臣議侍中徐訥等六人議曰: “女眞雖是異類然旣歸化名載版籍與編氓同固當遵率邦憲今歐殺其長罪不可原請論如法.” 周亮等十一人議曰: “此輩雖歸化爲我藩籬然人面獸心不慣風敎不可加刑且律文云: ‘諸化外人同類自相犯者各依本俗法.’ ?其隣里老長已依本俗法出犯人二家財物輸開老家以贖其罪何更論斷?” 王從周亮等議. 進門下侍郞平章事九年加推忠盡節文德匡國功臣特進守太保兼門下侍中判尙書吏部事上柱國卒謚景文. 初契丹兵陷京城燒宮闕書籍盡爲?燼周亮奉詔訪問採?撰集太祖至穆宗七代事跡共三十六卷以進配享靖宗廟庭宣宗贈開府儀同三司.

#高麗史95卷-列傳8-柳伸-000
柳伸.

#高麗史95卷-列傳8-柳伸-001
○柳伸初名仁狀貌不踰中人而有膽量少登第以淸謹名由起居舍人出牧淸州民畏而敬之. 國家欲移都南京宰相及庶僚皆以爲可伸與左散騎常侍庾祿崇獨言其不可凡論國事悉主忠義時論多之. 事文順宣憲肅五朝官至尙書右僕射政堂文學卒贈?知政事謚忠愼.

#高麗史95卷-列傳8-王寵之-000
王寵之.

#高麗史95卷-列傳8-王寵之-001
○王寵之顯宗朝登第累遷起居舍人靖宗朝爲右承宣給事中與都兵馬副使朴成傑等奏: “東路靜邊鎭蕃賊窺?之處百姓不得安居請俟農隙築設城池.” 從之. 轉知奏事禮賓卿十年與東北路兵馬使?知政事金令器城長定二州及元興鎭. 文宗初以中樞使爲西北面中軍使兼行營兵馬使加守司空上柱國未幾以吏部尙書爲都兵馬使奏: “傳曰: ‘安不忘危.’ 又曰: ‘無恃敵之不來恃吾有備.’ 故國家每當仲秋會東西班員吏於郊外敎習射御而?諸衛軍士國之爪牙宜於農隙敎以金鼓旌旗坐作之節又軍馬皆不練習請先選前鋒馬兵每一隊給馬甲十副?習馳逐仍令御史臺兵部六衛掌其敎閱.” 從之. 尋拜內史侍郞轉門下侍郞平章事上章辭兵馬使不允. 開城監牧直李啓以事私遣旗頭李仁驅史加達捕府軍金祚祚投河死. 尙書刑部奏: “啓罪應律畏懼致死宜以鬪殺論准今制旨杖脊配有人島仁及加達以從流三千里.” 李子淵議亦與刑部同寵之等以爲: “畏懼致死者謂如臨水履?因恐迫致死也今祚自溺與此不同當以仁爲首?絞罪半加達爲從啓以事理重論.” 制曰: “以畏懼致死論啓恐非正條可除名收田餘依所奏.” 進守太尉門下侍郞同中書門下平章事尋陞門下侍中判尙書吏部事二十一年以中書令致仕卒輟朝三日謚景肅後追念其賢下詔褒美贈守太師中書令配享文宗廟庭.

#高麗史95卷-列傳8-魏繼廷-000
魏繼廷.

#高麗史95卷-列傳8-魏繼廷-001
○魏繼廷史失其世系文宗朝登第以文章名累遷左補闕知制誥宣宗朝爲御史中丞王嬖妾萬春起第壯麗繼廷奏: “萬春?惑上意勞役百姓大起私第請毁之.” 不報. 又爲樞密承宣王以燈夕置宴酒?命繼廷起舞辭曰: “有伶人何用臣舞.” 王不得强乃止. 肅宗時歷吏禮二部尙書轉中書侍郞同中書門下平章事進門下侍郞平章事兼太子少師睿宗初爲門下侍中上表乞退不允再乞退又不允命左承宣柳仁著至私第宣諭繼廷固稱疾上表乞退又手詔不允曰: “卿貪邪所忌忠亮不回先考尙賢早授洪鈞之任寡人受命以爲同德之臣自春已來稱疾求免雖嘉止足之義未符倚注之心知予至誠無或遜避前已曲諭夫復何言?” 遂命內人韓?如敦諭尋加守太保.

#高麗史95卷-列傳8-魏繼廷-002
繼廷入省視事御史奏: “繼廷寢疾彌年不能視事數請告上待益厚賜假二百日假已盡乃復遷延累旬然後扶起入省非大臣意請罷之.” 不許. 二年復三上表乞退詔曰: “卿淸規重德鎭服百寮直節令名聳動群聽文祖擢爲詞臣英考命作首相惟予?人方賴耆哲之輔乃稱有疾遽辭機務之煩再下書詔朕已諭於至懷七上封章卿不移於確志重違勤請許遂便安宜加調攝速副登庸.” 尋遣中使慰諭賜茶藥二銀合又上表辭祿詔曰: “卿久積股肱之勤偶??理之疹朕以謂身若不安疾難速愈雖深惜去之意勉從告退之誠何復奏於章牘請不*?{支}於祿錢乞骸之後賜?有常當體眷懷無煩固遜.” 再上表辭祿又詔曰: “卿博學攻文詞林宗匠匪躬直節爲世名臣因疾解官甚惜其去又從而辭祿非朕所以優賢敬老之意令三司給二分祿.” 未幾卒謚忠烈繼廷淸儉蹇直嘗副李資義奉使如宋資義多市珍貨繼廷一無所求至登兩府不改素節又不徇俗好佛國人想望大用及爲相已老病且知勢之不可爲循?無所建明. 仁宗詔曰: “魏繼廷嘗受肅宗遺命左右先君淸儉正直終始一節宜令配享睿宗廟庭.”

#高麗史95卷-列傳8-邵台輔-000
邵台輔[王國?高義和].

#高麗史95卷-列傳8-邵台輔-001
○邵台輔史失世系文宗末授戶部侍郞宣宗時官累?知政事進中書侍郞平章事判刑兵部事奏: “北路邊城將士多自山南州縣充入故丁田在遠?産貧乏脫有兵事?爲先鋒請自今令入遼使臣*?{揀}壯健者爲?從因使偵察疆域事勢且有互市之利人必競勸.” 制從之. 獻宗初拜門下侍郞平章事上柱國李資義謀亂台輔使王國?率兵入衛令壯士高義和斬資義及其黨以功權判吏部事轉特進守司徒判吏部事. 肅宗受禪擢拜守太尉門下侍中賜金銀器衣?錦?綾羅布帛鞍馬及樂部花酒宴于其第. 台輔嘗奏: “國學養士?費不?實爲民弊且中朝之法難以行於我國請罷之.” 不報. 八年年七十上表乞退不允遣尙書兵部郞中許慶賜?杖制曰: “禮: ‘大夫七十而致事若不得謝則必賜之?杖.’ 盖以圖任舊人諮諏大政也卿吏幹秀而飾以儒雅兵機深而兼摠刑名加以中和理其身方正率其道眞所謂王佐之才也文考用卿爲腹心宣宗任卿爲宰輔朕在宗邸熟聞卿名受禪以來惟卿是賴凡所施設必資訪問擢置上宰以授大柄何遽引年而告老乎昔太公望七十而遇文王今卿年?至此而再三求退朕所不喜也?卿精神氣力强健不衰宜在廊廟論經燮理是用稽諸古典特示殊恩.” 尋守太傅判戶部西京留守事加門下侍中致仕明年加守太師賜?謀功臣號卒謚忠謙配享肅宗廟庭.

#高麗史95卷-列傳8-邵台輔-002
國?宣宗時直門下省獻宗卽位權尙書兵部事議者以爲王室微弱權歸武將政將柰何. 旣誅資義以功權判兵部事陞右僕射?知政事判兵部事柱國尋判都兵馬事病不視事而威振朝廷. 肅宗初加守司徒卒子幼妻弟王字之服喪王弔慰贈謚景烈國?惟事弓劒敎書有資兼文武之語時議譏之配享肅宗廟庭.

#高麗史95卷-列傳8-邵台輔-003
○義和全州高山縣人性沈?有?力應選爲軍補隊正斬資義以功陞散員進累上將軍. 睿宗朝拜兵部尙書加守司空尙書左僕射判兵部事. 十二年上書言: “臣年六十九戶籍誤?*一{二}年且臣病不能從事請致仕.” 從之. 賜衛社功臣號十四年卒.

#高麗史95卷-列傳8-文正-000
文正.

#高麗史95卷-列傳8-文正-001
○文正長淵縣人文宗初登第累遷兵部侍郞左諫議大夫歷刑部尙書?知政事進中書侍郞平章事. 東蕃作亂正爲判行營兵馬事與兵馬使崔奭廉漢兵馬副使李?將步騎三萬出屯定州夜分道直趣賊巢穴遲明乃至鼓?震地賊大懼遂麾兵奮擊斬三百九十二級擒渠帥三十九人獲牛馬百餘委棄器械塡積攻破廬落凡十餘所?後凱還奏捷. 王喜遣左司員外郞裴緯?曰: “近緣邊事未息宵?軫慮今省所奏婉?降戎掃除民害使朕無東顧之憂惟乃之功.” 特賜正銀合一副重一百兩奭漢?銀合各一副重各五十兩?盛丁香尋賜正推忠贊化蕩寇靜塞功臣號加特進檢校司徒門下侍郞平章事判尙書禮刑部事兼太子太傅上柱國長淵縣開國伯食邑一千戶食實封二百戶. 正奏曰: “今時雨旣洽農務方殷願上體天養民罷興王寺土木之役及十二所監倉巡察使以除民弊.” 從之. 進士魯?其父娶大功親而生者崔奭爲吏部尙書請依律禁錮不?. 王曰: “選用人才當不拘常局可與諸進士?授官秩以通朝籍.” 正等曰: “家齊然後國治?父不正婚禮瀆亂人倫然方今崇尙儒術用士是急宜降授階職.” 從之. 宣宗十年以守太尉門下侍中致仕卒謚貞獻配享宣宗廟庭.

#高麗史95卷-列傳8-鄭文-000
鄭文.

#高麗史95卷-列傳8-鄭文-001
○鄭文字懿德草溪縣人父倍傑擢魁科官至禮部尙書中樞使以儒術相文宗卒贈弘文廣學推誠贊化功臣開府儀同三司守*大尉門下侍中上柱國光儒侯倍傑妻崔氏賢而無子養其族女及?勸倍傑以爲妾未幾倍傑死遺腹生文年甫十五六?然若老成. 赴國子監試作君爲民天賦曰: “物如憔悴我則施雨露之恩俗若頑兇我則布雷霆之怒.” 文宗聞之屢加稱歎登第拜秘書郞時宣宗爲國原公文爲其府錄事及卽位擢直翰林院兼四門助敎尋轉右拾遺. 臺諫駁奏: “文外祖系出處仁部曲不宜諫官.” 乃改授殿中內給事知制誥出知開城府事入爲刑部員外郞肅宗十年拜刑部尙書政堂文學兼太子賓客加檢校司空禮部尙書在公暴疾?歸其第. 王遣內醫診視尋卒王震悼贈特進左僕射?知政事謚貞簡官?葬事. 文爲人恭儉朴訥不事生産居室僅庇風雨?官謹愼典刑曹十餘年未嘗妄出入人罪. 嘗扈駕西京請立箕子祠奉使入宋所賜金帛分與從者餘悉買書籍以歸宋人多之子福公福卿福儒.

#高麗史95卷-列傳8-金元鼎-000
金元鼎.

#高麗史95卷-列傳8-金元鼎-001
○金元鼎德宗朝官累監察御史靖宗時除右司郞中東北路兵馬使金令器築長定二州元興鎭城元鼎等率兵出屯要路以備之遇賊戰有功令器還奏請加褒賞從之. 文宗朝歷御史大夫中樞院使尙書左僕射?知政事時兵部請遣兵東西兩界以備邊元鼎奏曰: “近因送迎北朝封冊使士卒已疲又赴興王寺役不得休息資糧殆乏乞依封冊軍例賜物以遣.” 乃命侍御史秦仲依所奏行之進內史侍郞同內史門下平章事. 庾仲卿工部尙書逵之子也制降等授蔭職式目都監使侍中李子淵等十一人駁曰: “仲卿舅平章李?奸兄少卿蒙女生仲卿母仲卿不宜齒朝列.” 元鼎等四人議曰: “此乃李?之罪非仲卿父子所犯且功臣黔弼之裔不宜塞仕途請依前制降授蔭職.” 王從元鼎等議. 加守司徒尋陞門下侍郞同中書門下平章事上柱國兼太子太保. 嘗遙領西京奏事?旨出爲西京留守使未幾召還十七年進守太尉門下侍中卒. 後三司奏元鼎卒已四年猶闕賻贈謹按工部尙書鄭層之喪旣經大祥制責有司稽緩卽加追贈請從前制賻贈從之賜穀一百三十石.

#高麗史95卷-列傳8-孫冠-000
孫冠.

#高麗史95卷-列傳8-孫冠-001
○孫冠字知足安峽縣人性行淸純樸古幼好學以文學名文宗朝擢第累遷左補闕自是揚歷淸要. 宣宗時爲右諫議與門下侍郞金良鑑掌試取進士李景泌等景泌程文不合格時議譏其主司不明. 獻宗時歷知中樞院事尙書右僕射?知政事判戶部事致仕睿宗四年卒年八十六謚章簡.

#高麗史95卷-列傳8-崔思諒-000
崔思諒.

#高麗史95卷-列傳8-崔思諒-001
○崔思諒字益甫海州人年十八登第文宗朝累遷至工部侍郞宣宗時歷中樞院使?知政事檢校太子太師修國史進左僕射?知政事因疾乞退制以致仕例給半俸. 有司駁奏: “人臣年七十致仕者給半祿所以養國老也未聞病廢而家食者.” 王曰: “思諒累代元臣文章器識有異常倫豈拘恒例?” 竟不從. 九年卒思諒儀表端雅沈靜寡言秉國鈞主文柄名重一時王聞訃悼甚賜子洙等弔書官?葬事謚康敬.

#高麗史95卷-列傳8-金先錫-000
金先錫.

#高麗史95卷-列傳8-金先錫-001
○金先錫廉毅有吏才文宗時除戶部郞中獻宗朝累授知樞密院事肅宗初拜左僕射判戶部事進中書侍郞平章事年至七十乃三上表請老許之時人譏其顧戀爵位卒謚忠簡.

#高麗史95卷-列傳8-任懿-000
任懿[*(任)元厚*(任)克忠*(任)克正*(任)溥*(任)濡*(任)翊*(任)沆].

#高麗史95卷-列傳8-任懿-001
○任懿定安縣人少力學登第宣宗在藩邸聞其名奏爲典籤及卽位累遷右承宣. 肅宗初立內人挾宿憾屢?之王雅知其純正無他讒言卒不行遷諫議大夫. 宋哲宗崩懿與侍郞白可臣奉使弔慰一行人皆?貨利懿獨廉謹宋人稱之齎帝所賜神醫普救方來王曰: “此方濟世要術其齎來使副僚佐宜?加爵賞.” 未幾拜御史大夫歷禮兵吏部尙書左僕射?知政事睿宗初進開府儀同三司上柱國尋判尙書刑部事後以中書侍郞平章事權判東北面兵馬事兼行營兵馬使右*?{諫}議大夫金緣副之. 懿等辭王御重光殿親授?鉞賜鞍馬衣服彩*?{段}遣近臣餞于郊及還引見重光殿. 時崔弘正等已收入九城軍民兵仗懿等行緩疆?之事一無措置徒煩傳騎時人譏之. 後加守太尉門下侍郞同中書門下平章事上柱國仍令致仕賜佐理功臣號十二年卒年七十七謚貞敬仁宗贈中書令子元厚元濬元濬平章事.

#高麗史95卷-列傳8-任懿-002
○元厚初名元?登第仁宗初累遷殿中內給事出守陜州移開城府俱有政績王納元厚女爲妃遂授禮賓少卿御史雜端驟擢?知政事改同知樞密院事. 妙淸白壽翰以邪說惑衆元厚上書請誅之以絶禍萌不報. 復爲?知政事判工部事進中書侍郞平章事西京叛詔以元厚及金富軾爲中軍帥尋命元厚留衛都城後賜同德佐理功臣號開府儀同三司檢校太傅尋判兵部事改門下侍郞平章事表讓崔溱不報. 未幾判吏部事銓注甚公人稱之曰: “山濤蔑以加矣.” 加守太保判西京留守事懿宗卽位拜門下侍中封定安侯令朝會上殿行禮*?{諫}官論駁遂加宣忠安社佐理同德功臣三重大匡開府儀同三司守太尉上柱國定安公食邑二千戶食實封六百戶開府曰壽寧置僚屬. 十年卒年六十八元厚器宇宏深風彩嚴重博通經史爲宰相勤儉淸白享富貴十餘年. 妙淸妖說宰執皆傾信元厚獨?之不從人服其明. 子克忠克正溥濡沆.

#高麗史95卷-列傳8-任懿-003
克忠擢第累官至中書侍郞平章事風姿魁偉有器識.

#高麗史95卷-列傳8-任懿-004
克正以戶部尙書辭連鄭?貶梁州防禦使移忠州牧使卒.

#高麗史95卷-列傳8-任懿-005
○溥幼穎悟善屬文元厚卒懿宗抑外戚待太后甚薄故年二十猶未補官. 明宗立授禮賓注簿遷閣門祗候乞免職應擧遂擢乙科第累遷吏部侍郞卒贈吏部尙書翰林學士姿儀?藉尤愛山水之遊世目爲神仙中人.

#高麗史95卷-列傳8-任懿-006
○濡初名克仁明宗時登第官累?知政事神宗初拜中書侍郞平章事進守太傅門下侍郞平章事康宗元年卒年六十四謚良淑. 性恬淡慈和不以家世勢位驕人雖臧獲賤隸未嘗?罵歷事五朝居官勤恪處決明允. 掌制誥十六年一時高文大冊皆出其手四闢文?所擧皆當世名士若趙?李奎報金敞兪承旦其尤者也. 晩年奉佛彌篤金書大藏經幾半識者譏之配享熙宗廟庭. 子景肅景謙孝順景恂景肅官至同中書門下平章事修文殿大學士判吏部事景謙同知樞密事翰林學士承旨孝順樞密副使景恂判司宰事景謙子翊.

#高麗史95卷-列傳8-任懿-007
○翊登第忠烈朝累遷大司成以明習禮度改判閣門事進密直副使同修國史官至僉議侍郞贊成事致仕卒. 翊博聞强記?鍊典故有質疑者辨之如響嘗奉敎撰璿源錄又撰元世祖事跡.

#高麗史95卷-列傳8-任懿-008
○沆幼能文姿朗秀可愛不以富貴驕人登第仕至禮部侍郞嘗奉使如金主客侍郞李陽名人也愛沆風誼待甚款.

#高麗史95卷-列傳8-金漢忠-000
金漢忠.

#高麗史95卷-列傳8-金漢忠-001
○金漢忠新羅大輔閼智之後高祖庾廉從敬順王歸太祖爲功臣漢忠少雄偉力學登第宣宗朝官累閤門引進使上輕車都尉出守安西都護府爲政不苛民慕之. 獻宗初除刑部侍郞肅宗封太子以漢忠兼左庶子累授禮部尙書宋使來漢忠航海迎候宋使卒遇?風船幾敗賴漢忠拯救得全活. 睿宗初拜尙書左僕射判秘書省事尹瓘之伐女眞也漢忠爲中軍兵馬使力戰有功又爲行營兵馬使瓘等命諸軍撤內城材瓦以築九城徙南界民實之漢忠執不可曰: “如外城未畢而卒有緩急內無完城民將何保? 元帥雖有命吾不敢從.” 後果如其言遷判工部事轉樞密院使以尙書左僕射致仕卒年七十八遺命薄葬謚元平. 漢忠妻文宗婢妾之女也以故雖至達官不得入臺省子景初景元景若.

列傳卷第八.


#高麗史96卷-列傳9-00-000
列傳卷第九. 高麗史九十六.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史96卷-列傳9-崔思諏-000
崔思諏.

#高麗史96卷-列傳9-崔思諏-001
○崔思諏字嘉言初名思順後賜今名文憲公?之孫自少力學工文文宗朝登第. 王以思諏名家子博學多聞召入內侍省與語對稱旨王悅. 宣宗朝拜殿中少監知尙書戶部事出爲西京副留守駕幸西京時遼使王鼎來思諏爲館伴聞鼎每夜獨坐爲文以計取其書奏之乃諫*?也其*?極言遼*大平日久不修武備又言大宋伐南夏事. 王嘉其?接之能手詔褒之令從駕尋除御史大夫改同知中樞院使左散騎常侍. 獻宗時拜吏部尙書知樞密院事肅宗初?知政事進中書侍郞平章事加守太尉判吏部事. 大將軍高文盖張洪占李弓濟將軍金子珍等潛圖不軌思諏按治其罪悉流之南裔以功拜門下侍中賜輔正功臣號. 九年守太保以老三上表乞骸骨魏繼廷曰: “崔公在官吾輩仰如山斗軍國大事一聽其議今若告老奈國政何?” 時王曲宴壽春宮召思諏赴宴思諏起爲壽王親酌酬之執其手曰: “卿若固退誰與共政朕優賢重老不忍從也.” 對曰: “七十致仕禮也臣已老?無益於國願遂歸志.” 王許之. 睿宗朝加守太師中書令致仕賜詔書制牒茶藥衣帛鞍馬以示優恩. 王嘗賜龍鳳茶思諏進謝詩王和賜之. 王納思諏壻李資謙之女生太子冊爲王妃以恩加推誠奉國功臣大寧郡開國侯食邑二千五百戶食實封一千五百戶. 思諏入見王賜宴命不拜待以家人禮思諏奏曰: “臣年八十無復有望願上享國萬年永保三韓.” 言出至誠王感涕召思諏子壻兒孫賜花酒扶出還家未幾卒王以燃燈御重光殿觀樂聞思諏卒震悼罷宴輟朝三日賜賻優厚令百官會葬謚忠景.

#高麗史96卷-列傳9-崔思諏-002
思諏勤謹公廉不以門地驕人立朝四十餘年無少過失爲相論議務存大?不敢輕改舊章門人子弟有來謁者常訓以事君之道言不及私雖謝事家居憂國之心終始不衰配享肅宗廟庭子源溱. 源累官尙書右僕射溱門下侍郞平章事資謙及文公美柳仁著皆其女壻門閥之盛一時無比.

#高麗史96卷-列傳9-金仁存-000
金仁存.

#高麗史96卷-列傳9-金仁存-001
○金仁存字處厚初名緣新羅宗室角干周元之後. 父上琦登第官至侍郞平章事謚文貞配享宣宗廟庭. 仁存性明敏少登科直翰林院歷事宣獻肅三朝以內侍掌奏事不欲久在近密懇求外補由尙書禮部員外出爲開城府使秩滿授起居舍人知制誥遷起居郞言事?旨左授兵部員外郞. 遼使學士孟初至仁存爲接伴初見其年少頗易之嘗一日??出郊雪始霽茫然無所見唯馬蹄觸地作聲初唱云: “馬蹄踏雪乾雷動.” 仁存卽應聲曰: “旗尾飜風烈火飛.” 初愕然曰: “眞天才也.” 由是情好日篤相唱和及別解金帶贈之轉吏部郞中兼東宮侍講學士時睿宗在東宮講論語仁存撰新義進講移中書舍人肅宗薨仁存告哀于遼自東京抵京師所經州府皆設宴張樂仁存曰: “臣來時本國君臣皆服衰哭泣今來上國雖感恩榮臣子之情不忍聞樂.” 言甚切至遼人許之至朝見時又乞除吉服舞蹈孟初至幕曰: “殿庭服色宜從吉但除舞蹈可矣.” 還拜禮部侍郞諫議大夫. 王封僧曇眞爲王師以仁存爲封崇使辭曰: “臣職在諫院已言封王師不可未蒙兪允又從而爲使是欺殿下也.” 王强之再三固辭不奉旨以內侍柳台樹代之.

#高麗史96卷-列傳9-金仁存-002
王將伐東女眞大臣皆贊成之仁存獨上*?極諫不報及尹瓘等破女眞築九城女眞失窟穴連歲來爭我兵喪失甚多女眞亦厭苦遣使請和乞還舊地群臣議多異同王猶豫未決仁存言: “土地本以養民今爭城殺人莫如還其地以息民今不與必與契丹生?.” 王問其故仁存曰: “國家初築九城使告契丹表稱: ‘女眞弓漢里乃我舊地其居民亦我編氓近來寇邊不已故收復而築其城.’ 表辭如是而弓漢里酋長多受契丹官職者故契丹以我爲妄言其回詔云: ‘遠貢封章粗陳事勢其*閒土地之所屬戶口之攸歸已?有司俱行檢勘相次別降指揮.’ 以此思之國家不還九城契丹必加責讓我. 若東備女眞北備契丹則臣恐九城非三韓之福也.” 王然之. 遷?書監奉使如宋徽宗待之甚厚屢賜宴宴器皆用白玉仁存以爲帝厚我國享禮雖異常然觀時事華侈太甚可嘆還至慶源郡聞父喪以使事付其介遂奔喪不復命時人譏其失禮. 歷左散騎常侍翰林學士承旨兵禮戶部尙書政堂文學?知政事進守司徒中書侍郞同中書門下平章事上柱國. 金兵攻破契丹州郡幾盡王以仁存判西北面兵馬使措置軍務契丹來遠城刺史常孝孫懼不保率州民泛舟而遁以來遠抱州二城歸于我仁存遣兵據其城收兵仗物貨甚多遂拓地界鴨江焉.

#高麗史96卷-列傳9-金仁存-003
王宴親王兩府于淸?閣命仁存記其事其文曰: “王以聰明淵懿篤實輝光之德崇尙儒術樂慕華風故於大內之側延英書殿之北慈和之南別創寶文淸?二閣一以奉聖宋皇帝御製詔?書?揭爲訓則必拜稽肅容然後仰觀之一以集周孔軻雄以來古今文書日與老師宿儒討論敷暢先王之道藏焉脩焉息焉遊焉不出一堂之上而三綱五常之敎性命道德之理充溢乎四履之*閒. 越今年夏召太傅尙書令帶方公臣?守太傅尙書令大原公臣*효守太保齊安侯臣*서守太保通義侯臣僑守太保樂浪侯臣景庸門下侍郞瑋門下侍郞臣資謙臣緣中書侍郞臣仲璋?知政事臣晙守司空臣至和樞密院使臣軌知樞密院事臣字之同知樞密院事臣安仁等置高會于淸?閣乃從容謂曰: ‘予顧德不類賴天降康廟社儲祉金革偃於三邊文軌同乎中夏凡立政造事大小云爲罔不資?. 崇寧大觀以來施設注措之方其於文閣經筵求訪儒雅遵宣和之制也深堂密席迎見輔臣法大淸之宴也雖禮有?殺而優賢尙能之意其致一也. 今入朝進貢使資謙齎桂香御酒龍鳳茗團珍果寶皿來歸嘉與卿等樂斯盛美.’ 臣僚皆惶駭恐懼退伏階陛辭: ‘以固陋不敢干盛禮.’ 王趣令就坐溫顔以待之備物以享之. 其供帳之設器皿之列觴豆之實果核之品則六尙之名珍四方之美味無一不具復有上國??瑪瑙翡翠犀??奇玩用之物交錯於案上塤?控揭琴瑟鐘磬安樂雅正之聲合奏於堂下. 王執爵命近臣監勸曰: ‘君臣交際惟以至誠其各盡量不辭而飮.’ 左右再拜告旨而卒爵或獻或酬和樂孔皆. 及觴酒九行且令退息續有中貴人押賜襲衣寶帶以將其厚意焉旣而復召促席而坐使飮食擧措各自便或開懷以言笑或縱目以觀覽欄楯之外疊石成山庭除之際引水爲沼??萬狀淸渟四澈洞庭吳會幽勝之趣生而終宴無憚暑之意盡醉劇飮夜艾而罷. 於是縉紳士大夫擧欣欣然有喜色而相告曰: ‘吾王以慈儉爲寶而無肆溢之行衣不御文繡器不用彫鏤猶慮一夫之不得所一事之不合度每日焦勞惻?於宵?之中至於燕群臣嘉賓則發內府之寶藏傾上國之異恩而窮日之力以火繼之猶不以爲侈其尊賢重禮好善忘勢之心實可謂高出百王之上矣.’ 臣嘗聞昔魯公用天子禮樂以化成風俗故於泮宮則先生君子與之爲樂其詩曰: ‘魯侯戾止在泮飮酒旣飮旨酒永錫難老.’ 燕於路寢則大夫庶士與之相宜其詩曰: ‘魯侯燕喜宜大夫庶士邦國是有旣多受祉.’ 今吾君奉天子恩意以寵待臣隣故公卿大夫懷天保報上之意言語法從賦我有嘉賓之詩?師歌工作君臣相悅之樂?欣交通禮儀卒度. 當是時也人靈之和氣天地之休應上下之報施風俗之化原皆出於飮食??載色載笑之*閒豈止永錫難老旣多受祉而已耶. 必當億萬斯年享*大平之福而對揚天子永永無疆之休臣愚且拙遭逢萬幸代?宰府不以臣之不材特有書事之命辭不獲已謹拜手稽首而强爲記.”

#高麗史96卷-列傳9-金仁存-004
乃命寶文閣學士洪瓘書諸石尋加開府儀同三司判東北面兵馬事兼行營兵馬事王在西京欲行太子冠禮仁存奏曰: “冠者禮之始事之重故冠於?三加彌尊所以尊其禮而著成人之義也今以元子之貴冠於外非所以法先王示後代.” 王從之仁存文名淸節冠當代王深器之恩禮優重及仁宗幼?嗣位李資謙用事恐及禍懇辭乞退不許. 一日將赴衙聞街上童謠因墜馬歸臥求免愈切遂罷相判?書省事監修國史. 王密遣內侍金安問於仁存及李壽曰: “欲奪資謙權置散地如何?” 皆對曰: “上生長外家恩不可絶?彼黨與滿朝不可輕動請俟其*閒.” 王不聽及變起宮闕連燒王避火坐山呼亭歎曰: “恨不用金仁存之言以至於此.” 尋賜翊聖同德功臣號三重大匡開府儀同三司檢校太師門下侍中. 金兵入?邊報妄傳: “金人敗北宋帥乘勝深入金人不能拒.” 鄭知常金安等奏曰: “時不可失請出師應宋以成大功使主上功業載中國史傳之萬世.” 時王在西京遣近臣馳問仁存對曰: “傳聞之事恒多失實不宜聽浮言興師旅以怒强敵且金富軾入宋將還姑待之.” 及富軾還邊報果虛. 王以睿宗遺命敦諭起爲守太傅門下侍中判吏部事仁存不獲已就職羸老*?{須}人扶乃行五年卒輟朝一日命有司賻葬加禮謚文成配享睿宗廟庭.

#高麗史96卷-列傳9-金仁存-005
仁存好學老不釋卷一時詔誥多出其手再掌禮?多得名士嘗與崔璿李載李德羽朴昇中等刪定陰陽地理諸書以進賜名海東?錄又與昇中撰時政策要又注貞觀政要子永錫永胤永寬皆登第拜平章事. 永錫曾孫弁一名琪幼力學登第高宗朝歷正言御史出按忠淸日?飮廢事又橫*?{斂}賂權貴人皆切齒仕至判少府監事仁存弟沽風姿雅麗以文學顯於時官至守司空中書侍郞平章事.

#高麗史96卷-列傳9-尹瓘-000
尹瓘[*(尹)彦?*(尹)鱗瞻*(尹)世儒*(尹)商季].

#高麗史96卷-列傳9-尹瓘-001
○尹瓘字同玄坡平縣人高祖莘達佐太祖爲三韓功臣父執衡檢校少府少監. 瓘文宗朝登第歷拾遺補闕肅宗時累遷東宮侍講學士御史大夫吏部尙書翰林學士承旨. 女眞本靺鞨遺種隋唐*閒爲*勾高麗{高勾麗}所幷後聚落散居山澤未有統一其在定州朔州近境者雖或內附乍臣乍叛. 及盈哥烏雅束相繼爲酋長頗得衆心其勢漸橫. 伊位界上有連山自東海岸?起至我北鄙險絶荒?人馬不得度*閒有一徑俗謂甁項言其出入一穴而已. 邀功者往往獻議塞其徑則狄人路絶請出師平之. 七年女眞來屯定州關外疑其圖我誘執酋長許貞及羅弗等囚廣州?問果謀我也遂留不遣. 會邊將李日肅等奏: “女眞虛弱不足畏失今不取後必爲患.” 烏雅束又與別部夫乃老有隙發兵攻之來屯近境王命林幹往備之幹邀功引兵深入擊之敗績死者大半. 女眞乘勝?入定州宣德關城殺掠無?乃以瓘代幹爲東北面行營都統授?鉞遣之. 瓘與戰斬三十餘級我軍陷沒死傷者過半軍勢不振遂卑辭講和結盟而還. 王發憤告天地神明願借陰扶掃蕩賊境仍許其地創佛宇. 瓘遷?知政事判尙書刑部事兼太子賓客奏曰: “臣觀賊勢?强難測宜休徒養士以待後日且臣之所以敗者賊騎我步不可敵也.” 於是建議始立別武班自文武散官吏胥至于商賈僕隸及州府郡縣凡有馬者爲神騎無馬者爲神步跳蕩梗弓精弩發火等軍年二十以上男子非擧子皆屬神步西班與諸鎭府軍人四時訓鍊又選僧徒爲降魔軍遂鍊兵畜穀以圖再擧進中書侍郞同平章事.

#高麗史96卷-列傳9-尹瓘-002
睿宗卽位以喪未遑出師二年邊將報: “女眞强梁侵突邊城其酋長以一胡蘆縣雉尾轉示諸部落以議事其心?測.” 王聞之出重光殿佛龕所藏肅宗誓*?以示兩府大臣大臣奉讀流涕曰: “聖考遺旨深切若此其可忘諸?” 乃上書請繼先志伐之王猶豫未決命平章事崔弘嗣筮于*大廟遇坎之旣濟遂定議出師以瓘爲元帥知樞密院事吳延寵副之. 瓘奏: “臣嘗奉聖考密旨今又承嚴命敢不統三軍破賊壘拓我疆土以雪國恥.” 延寵頗以爲疑微語瓘瓘慨然曰: “微公與我誰能出萬死之地以雪國家之恥策已決矣又何疑焉?” 延寵?然. 王幸西京御威鳳樓賜?鉞遣之.

#高麗史96卷-列傳9-尹瓘-003
瓘延寵至東界屯兵于長春驛凡十七萬號二十萬分遣兵馬判官崔弘正黃君裳入定長二州?謂女眞酋長曰: “國家將放還許貞羅弗等可來聽命.” 設伏以待酋長信之古羅等四百餘人至飮以酒醉伏發殲之其中壯?者五六十人至關門持疑不肯入使兵馬判官金富弼錄事拓俊京分道設伏又使弘正帥精騎應之擒殺殆盡. 瓘自以五萬三千人出定州大和門中軍兵馬使左僕射金漢忠以三萬六千七百人出安陸戍左軍兵馬使左常侍文冠以三萬三千九百人出定州弘化門右軍兵馬使兵部尙書金德珍以四萬三千八百人出宣德鎭安海拒防兩戍之*閒船兵別監吏部員外郞梁惟?元興都部署使鄭崇用鎭溟都部署副使甄應圖等以船兵二千六百出道鱗浦. 瓘過大乃巴只村行半日. 女眞見軍勢甚盛皆遁走唯畜産布野至文乃泥村賊入保冬音城瓘遣兵馬鈴轄林彦與弘正率精銳急攻破走之左軍到石城下見女眞屯聚遣譯者戴彦諭降女眞*?曰: “吾欲一戰以決勝否何謂降歟?” 遂入石城拒戰矢石如雨軍不能前瓘謂俊京曰: “日?事急爾可與將軍李冠珍攻之.” 曰: “僕嘗從事長州過誤犯罪公謂我壯士請于朝宥之. 今日是俊京殺身報?之秋也.” 遂至石城下?甲持楯突入賊中擊殺酋長數人於是瓘麾下與左軍合擊殊死戰大破之賊或自投巖石老幼男女殲焉. 賞俊京綾羅三十匹又遣弘正富弼錄事李俊陽擊伊位洞賊逆戰久乃克之斬一千二百級中軍破高史漢等三十五村斬三百八十級虜二百三十人右軍破廣灘等三十二村斬二百九十級虜三百人左軍破深昆等三十一村斬九百五十級瓘軍自大乃巴只破三十七村斬二千一百二十級虜五百人遣錄事兪瑩若告捷王喜賜瑩若爵七品命左副承旨兵部郞中沈侯內侍刑部員外郞韓?如賜詔?諭兩元帥及諸將賜物有差.

#高麗史96卷-列傳9-尹瓘-004
瓘又分遣諸將?定地界東至火串嶺北至弓漢伊嶺西至蒙羅骨嶺又遣日官崔資顥相地於蒙羅骨嶺下築城廊九百五十*閒號英州火串嶺下築九百九十二*閒號雄州吳林金村築七百七十四*閒號福州弓漢伊村築六百七十*閒號吉州又創護國仁王鎭東普濟二寺於英州城中. 明年瓘延寵率精兵八千出加漢村甁項小路賊設伏叢薄*閒候瓘軍至急擊之軍皆潰僅十餘人在賊圍瓘等數重延寵中流矢勢甚危急俊京率勇士十餘人將救之弟郞將俊臣止之曰: “賊陣牢不可破徒死何益?” 俊京曰: “爾可歸養老父我以身許國義不可止.” 乃大呼突陣擊殺十餘人弘正冠珍等自山谷引兵來救賊乃解圍而走追斬三十六級瓘等以日晩還入英州城瓘涕泣執俊京手曰: “自今我當視汝猶子汝當視我猶父.” 承制授閣門祗候酋長阿老喚等四百三人詣陣前請降男女一千四百六十餘人又降于左軍賊步騎二萬來屯英州城南大呼挑戰瓘與林彦曰: “彼衆我寡勢不可敵但當固守而已.” 俊京曰: “若不出戰敵兵日增城中粮盡外援不至將若之何前日之捷諸公不見今日亦出死力以戰請諸公登城觀之.” 乃率敢死士出城與戰斬十九級賊敗?奔北俊京?笛凱還瓘等下樓迎之携手交拜瓘延寵乃率諸將會于中城大都督府權知承宣王字之自公?城領兵詣都督府卒遇虜酋史現兵與戰失利喪所乘馬俊京卽引勁卒往救敗之取虜介馬以還女眞兵數萬來圍雄州弘正訓勵士卒衆皆思鬪卽開四門齊出奮擊大敗之?斬八十級獲兵車五十餘兩中車二百兩馬四十匹其餘兵仗不可勝記時俊京在城中州守謂之曰: “城守日久軍饗將盡外援不至公若不出城收兵還救城中士卒恐無?類.” 俊京服士卒破衣夜?城而下歸定州整兵道通泰鎭自也等浦至吉州遇賊與戰大敗之城中人感泣.

#高麗史96卷-列傳9-尹瓘-005
瓘又城英福雄吉咸州及公?鎭遂立碑于公?以爲界遣其子彦純奉表稱賀曰: “聖人之德允合於乾坤仁義之兵已平其夷*은{狄}惟將及卒旣?且呼. 竊以東女眞潛伏奧區寔繁醜類遠從爾祖曾之世嘗被我朝家之恩狼貪浸畜其叛心犬吠頻?於戶外侵?關塞寇攘士民?制御之寬而謂之易陵肆??之志而謂之莫禦. 先皇故憤而欲伐陛下方繼而爲圖以兵危故始憚裁施以謀衆故終歸滯泥. 然而策勝負者存乎熟知變通者貴乎時事機可乘聖智獨照先休吾士卒以觀其可用繼慮彼虛實以指其必擒乃命元戎?行大戮而臣受節鉞之制擧征鼓而行氣動於軍威加於敵江河注壑寸膠不能以防之?石轉峯虛卵決然其破矣?虜踰於半萬斬獲近於五千委積散於閭閻奔走交於道路山川險阻城池因得以高深原野膏?田井亦從而耕鑿在昔人求而未得者今玆天與而旣取之上足以謝宗廟在天之靈下足以雪朝廷積年之恥且彼周王??之伐漢帝凶奴之征所以拓土開邊而得爲民去害比之今日宜在下風. 此豈微臣淺智駑材能成巨?實由陛下聖謀神?坐定遐?苟非其然孰使之矣. 伏乞命書史冊垂耀無窮.”

#高麗史96卷-列傳9-尹瓘-006
王遣內侍衛尉注簿康英俊賜瓘等羊酒幷賜軍人銀*사?一面銀甁四十事. 瓘又使林彦記其事書于英州廳壁曰: “孟子曰: ‘弱固不可以敵强小固不可以敵大.’ 吾諷斯言久矣而今信之矣女眞之於國家强弱衆寡其勢縣殊而窺?邊鄙. 於肅宗十年乘隙構亂多殺我士民其繫?爲奴隸者亦多矣肅宗赫然整旅將欲仗大義以討之惜乎厥功未集永遺弓劒. 今上嗣位亮陰三載甫畢祥?謂左右曰: ‘女眞本*勾高麗{高勾麗}之部落聚居于盖馬山東世脩貢職被我祖宗恩澤深矣一日背畔無道先考深憤焉. 嘗聞古人之稱大孝者善繼其志耳朕今幸終達制肇覽國事?擧義旗伐無道一?先君之恥.’ 乃命守司徒中書侍郞平章事尹瓘爲行營大元帥知樞密院事翰林學士承旨吳延寵爲副元帥率精兵三十萬?專征討. 尹公事業傑然嘗慕庾信氏之爲人曰: ‘庾信六月?河以渡三軍此無他至誠而已予亦何人哉.’ 其至誠所感靈異之*跡屢聞焉. 吳公時之重望天性愼謹臨事必三思其良圖大策施無不中. 兩公嘗有志於此聞命憤激擁兵東下出師之日躬?甲?未及誓衆?淚交?莫不用命?入賊境三軍奮呼一以當百?枯破竹何足喩其易哉! 斬首六千餘級載其弓矢來降於陣前者五十千餘口其望塵喪魄奔走窮北不可勝數. 嗚呼女眞之頑愚不量其强弱衆寡之勢而自取於滅亡如是. 其地方三百里東至于大海西北介于盖馬山南接于長定二州山川之秀麗土地之膏?可以居吾民而本*勾高麗{高勾麗}之所有也其古碑遺跡尙有存焉. 夫*勾高麗{高勾麗}失之於前今上得之於後豈非天歟. 於是新置六城一曰鎭東軍咸州大都督府兵民一千九百四十八丁戶二曰安嶺軍英州防禦使兵民一千二百三十八丁戶三曰寧海軍雄州防禦使兵民一千四百三十六丁戶四曰吉州防禦使兵民六百八十丁戶五曰福州防禦使兵民六百三十二丁戶六曰公?鎭防禦使兵民五百三十二丁戶選其顯達而有賢材能堪其任者鎭撫之詩所謂‘于蕃于宣以蕃王室’者也有以見晏然高枕無東顧之憂矣. 元帥告予曰: ‘昔唐相裴晉公出征淮西及其平幕客韓愈爲之碑以廣其事故後之人知憲宗英偉絶人之德而歌頌之. 子幸從事于此詳其本末曷不作記使吾聖朝無前之偉績垂于無窮乎?’ 彦承命援筆誌之.”

#高麗史96卷-列傳9-尹瓘-007
瓘獻?三百四十六口馬九十六匹牛三百餘頭城宜州通泰平戎二鎭與咸英雄吉福州公?鎭爲北界九城皆徙南界民以實之. 王拜瓘推忠佐理平戎拓地鎭國功臣門下侍中判尙書吏部事知軍國重事延寵?謀同德致遠功臣尙書左僕射?知政事遣內侍郞中韓?如齎詔書告身及紫繡鞍具廐馬二匹至雄州分賜之. 凱還王命具鼓吹軍衛以迎之遣帶方侯?齊安侯*서勞宴於東郊. 瓘延寵詣景靈殿復命納?鉞王御文德殿引見問邊事入夜乃罷. 未幾女眞又圍雄州王遣延寵救之復遣瓘征之瓘獻?三十一級尋封瓘鈴平縣開國伯食邑二千五百戶食實封三百戶加延寵攘寇鎭國功臣號. 又明年女眞圍吉州延寵與戰大敗王又遣瓘救之命近臣餞于金郊驛. 瓘延寵自定州勒兵赴吉州行至那卜其村咸州司錄兪元胥馳報: “女眞公兄?弗史顯等叩城門曰: ‘我輩昨到阿之古村太師烏雅束欲請和使我傳告兵馬使然兵交不敢入關請遣人于我場庶以太師所諭詳實傳告.’” 瓘等聞之還入城翼日遣兵馬記事李管仲於賊場謂女眞將吳舍曰: “講和非兵馬使所得專宜遣公兄等入奏天庭.” 舍大悅?弗史顯等復至咸州告曰: “我等願入朝時方交戰疑懼不敢入關請以官人交質.” 瓘以孔沃李管仲異賢等爲質?弗等遂來請還九城地. 初朝議以得甁項塞其徑狄患永絶及其攻取則水陸道路無往不通與前所聞絶異女眞旣失窟穴誓欲報復乃引遠地群酋連歲來爭詭謀兵械無所不至以城險固不猝拔. 然當戰守我兵喪失者亦多且拓地大廣九城相去遼遠谿洞荒深賊屢設伏抄掠往來者. 國家調兵多端中外騷擾加以飢饉疾疫怨咨遂興女眞亦厭苦. 至是王集群臣議之竟以九城還女眞輸戰具資糧于內地撤其城. 平章事崔弘嗣金景庸?知政事任懿樞密院使李瑋入對宣政殿極論瓘延寵敗軍之罪王遣承宣沈侯於中路收其?鉞瓘等不得復命歸私第. 宰相臺諫請治其罪諫臣金緣李載等伏閤固爭曰: “瓘等*妾{妄}興無名之兵敗軍害國罪不可赦請下吏.” 王命沈侯宣諭曰: “兩元帥奉命行兵自古戰有勝敗豈爲罪哉?” 緣等又爭不已王不得已止免官削功臣號尋拜瓘守太保門下侍中判兵部事上柱國監修國史瓘上表辭不允曰: “朕聞昔李廣利之伐大宛也僅獲駿馬三十匹而武帝以萬里征伐不錄其過陳湯之誅?支也矯制擅興師而宣帝以威振百蠻封爲列侯. 卿之伐女眞受先考之遺旨?寡人之述事身冒鋒鏑深入賊壘斬??虜不可勝計而闢百里之地築九州之城以雪國家之宿恥則卿之功可謂多矣. 然夷*은{狄}人面獸心叛伏不常厥有餘醜無所依處故酋長納降請和群臣皆以爲便朕亦不忍遂還其地. 有司守法頗有論劾遽奪其職朕終不以卿爲咎庶幾有孟明之復濟也. 今朕之授卿者抑卿之舊職也何足以辭當?眷懷速就乃職.” 瓘再表讓又不允六年卒謚文敬.

#高麗史96卷-列傳9-尹瓘-008
瓘少好學手不釋卷及爲將相雖在軍中常以五經自隨好賢樂善冠於一時. 仁宗八年配享睿宗廟庭避綏陵諱改謚文肅. 子彦仁彦純彦植彦?彦旼二人祝髮彦純睿宗朝以侍御史如遼賀天興節. 時金兵起路梗又高永昌叛據東京彦純與徐昉李德允等爲永昌所拘逼令上表稱賀彦純不能守節一如所言及還匿情不首事洩有司劾治其罪仕至南原府使. 彦植天資高雅好賓客官至守司空左僕射. 彦旼聰悟過人善書?仁宗朝爲尙食奉御.

#高麗史96卷-列傳9-尹瓘-009
○彦?登第仁宗朝累遷起居郞與左司諫鄭知常右正言權適論時政得失王優納之轉國子司業赴經筵講論經義賜華犀帶一腰遷寶文閣直學士妙淸叛詔以金富軾任元*?爲帥彦?爲佐討之. 先是瓘奉詔撰大覺國師碑不工其門徒密白王令富軾改撰時瓘在相府富軾不讓遂撰彦?心?之. 一日王幸國子監命富軾講易令彦?問難彦?頗精於易辨問縱橫富軾難於應*?汗流被面. 及彦?爲幕下富軾奏: “彦?與鄭知常深相結納罪不可赦.” 於是貶梁州防禦後爲廣州牧使謝.

#高麗史96卷-列傳9-尹瓘-010
上表因自解云: “坐廢六年分已甘於萬死銜恩一旦勢若出於再生仰天無言撫已揮涕. 切以上之馭下莫不欲忠臣之事君期於見信然不可必故或相乖. 周公不免於流言絳侯尙遭於繫急望之帝之傅也終於飮毒屈原王之親也卒以沈江聖賢猶或如之庸?何足?也. 如臣賦資朴鄙受性?剛智謀不足以周身學術豈能於華國. 少嘗僥倖聖考賜之賢科逮更因緣陛下擢於要路時或預聞國政頻然入侍經筵妄意遭時過於用慮遇事輒言其中否橫身不顧於是非. 先進爲之寒心後生因而指目媒蘖所短傳會而文彈書屢至於升聞以爲可殺仁后雖知其?直莫得而寬因竄逐於遐方欲保全其餘命而臣受貶之夕臨行之時罔知得罪之端徒極積憂之念及覩中軍所奏曰: ‘彦?與知常結爲死黨大小之事實同商議. 在壬子年西幸時上請立元稱號又諷誘國學生奏前件事盖欲激怒大金生事乘*閒恣意處置朋黨外人謀爲不軌非人臣意.’ 臣讀過再三然後心乃得安. ?是立元之請本乎尊主之誠在我本朝有太祖光宗之故事稽其往牒雖新羅渤海以得爲大國未嘗加其兵小國無敢議其失奈何聖世反謂僭行臣嘗議之罪則然矣. 若夫結爲死黨激怒大金語言雖甚大焉本末不相坐矣何則假使强敵來侵我疆夫惟禦難之未遑安得乘*閒而用事? 其指朋黨者誰氏其欲處置者何人? 衆若不和戰之則敗且容身之無地何恣意以爲謀? ?臣不預大華之言與知常而同異不?壽翰之薦惟陛下所洞明. 自一落於江湖已六更於寒暑祿?久闕衣食難周親舊皆絶其交妻?俱失其所形骸憔悴兀若枯枝精魄驚?茫如醉夢活至今日有賴聖知重念. 臣以至弱之資從西征之役忘身以衛其國乃義分之當然成事皆因於人何勤勞之足道今將有說非敢爲功只期微懇之粗伸或乞宸心之一照. 昨於乙卯年中軍以賊糧盡爲策然兇黨未降日月漸久江?釋盡計無所出臣於三月始立距?議爲人所沮未得施行至十一月中軍於揚命門始作距?令知兵馬使池錫崇與臣彦?等遞番到彼?視積土多少計至數月可附到城上. 臣又與前軍使陳淑議定火攻令判官安正修等作火具五百餘石越九日早晨以趙彦所制石砲投放其焰如電其大如輪賊初亦從而滅之至日暮火氣大盛賊不得救通夜打放其揚命門幷行廊僅二十*閒及賊所積土山悉皆焚盡. 十二日?潰人馬可以出入臣卽至中軍具陳本末請及時攻擊無使賊設備人有忿然以爲不可者臣亦作氣力爭. 十四日又至前軍議急擊可破人人皆曰: ‘候積土畢方可攻.’ 賊已於前所設木柵以禦臣懇請急攻猶未之決十六日元帥至前軍悉集五軍僚佐議之人人皆執前議是日賊又築重城其勢不可後之. 先是池錫崇在軍監役與臣意?繼有副使李愈判官王洙李仁實等八人和之. 於是元帥始從其議取十九日分兵三道突入用事破如枯竹一無留難臣於是日?掌中軍與判官申至?金鼎黃將軍權正鈞房資守錄事林文璧朴義臣等密整軍旅早至七星門下積木火之火發然後賊覺驚惶倉卒不得救燒蕩門廊計九十七*閒望之虛豁擬欲直入會天陰雨收兵入營. 翼日曉頭賊魁鄭德桓維緯侯小官四人潛出城資守令麾下捕至營臣送德桓緯侯於元帥所別令別將金成器等率所捕小官二人往景昌門諭賊賊將洪傑出降. 是日前軍在廣德含元門外賊尙閉拒傑與義*民商議捉僞元帥崔永仍率二領軍士來歸然後賊大將蘇黃鱗鄭先谷朴應素等文武二十餘人相繼來降其餘雜類不可勝數. 臣遣資守領李徵正及降賊徐孝寬率兵入城封宮闕倉?府庫令徵正守闕收其?匙六七?納營而聞左軍入自北門縱兵發大府財帛臣遣義臣止之不聽更遣正鈞得止大府完於是臣遣臣男子讓於元帥所報以實日午元帥方至中軍更命李仁實李軾等封宮闕倉?府庫因具表奏. 此其大略難以具陳當此之時自謂小輸於國事胡爲厥後?然忽?於誣辭遂使*?{?}愚陷於寃枉. 永惟平昔之所坐亦是微臣之自貽臣伏讀蘇軾受貶時表曰: ‘臣先任徐州日河水浸城幾至淪陷日夜守?偶獲安全又嘗選用沂州百姓程?令購捕兇黨致獲謀反妖賊李鐸郭進等十七人庶幾因緣僥倖功過相除.’ 以子瞻豪邁之才尙??之若此?彦?孤危之迹遂??而已乎窮迫而然冒陳奚已而又金精曾經於吏訊浹七月而復顯官惟忠同廢於江南至三年而還舊位惟臣不肖與世多乖名旣掛於深文人爭逞其浮議論罪未解歷年于玆敢愛殺身以自明固貪於戀聖久能忍垢而假息有待於求伸豈謂皇慈特推大度憫臣大窮之狀憐臣無二之心每煩訓諭於有司再起孤忠於遠竄仰陶新化漸可齒於平民終滌惡名竊更期於後日. 此乃至仁無外厚德包荒念犬馬或霑盖?謂簪履不忍捐?救臣餘生衆怒交興之際收臣殘質幾年流落之中特賜眞除盡還舊祿罔誣僅釋. 日將出而?屋明枯朽其蘇春已還而時雨降固非木石無情之比敢昧乾坤造化之私. 壯氣已衰無復平生之??丹心尙在誓?晩節之驅馳雖至塡溝敢忘結草.” 毅宗三年以政堂文學卒輟朝三日謚文康.

#高麗史96卷-列傳9-尹瓘-011
彦?工文章嘗作易解傳於世晩年酷好佛法請老退居坡平自號金剛居士嘗與僧貫乘爲空門友貫乘作一蒲菴止容一坐約先逝者坐此而化. 一日彦?跨牛造貫乘告別徑還貫乘遣人送蒲菴彦?笑曰: “師不負約遂取筆書于壁曰: “春復秋兮花開業落東復西兮善養眞君今日途中反觀此身長空萬里一片閑雲.” 書畢坐其菴而逝. 彦?身爲宰輔不以國家風敎爲念敢爲詭異之行以惑愚俗識者譏之子鱗瞻子固惇信子讓以鱗瞻子固惇信皆登第歲?其母. 惇信兵部侍郞子商季.

#高麗史96卷-列傳9-尹瓘-012
○鱗瞻字胎兆登第毅宗朝累遷侍御史言事?權貴降授左司員外郞轉起居注. 時宮人無比得幸於王生三男九女崔光鈞爲無比女壻因緣內嬖超授八品兼式目錄事士夫莫不切齒諫官不署光鈞告身王召鱗瞻及諫議李知深給事中朴育和司諫金孝純正言梁純精鄭端遇督署之郞舍畏縮唯唯而退有人嘲之曰: “莫說爲司諫無言是正言口吃爲諫議悠悠何所論.” 後以刑部侍郞出爲西北面兵馬副使. 麟靜二州境有島金人多來居兵馬副使金光中擊逐之置防戍金主詰讓王命還其島撤防戍鱗瞻等恥削土不從金大夫營主遣銳卒七十餘人攻其島執防守別將元尙等十六人以歸. 鱗瞻懼與義州判官趙冬曦密謀移牒請還?獲翼日還之. 鱗瞻等?不奏國家知而詰之鱗瞻畏罪彌縫竟不報入爲右諫議大夫. 明宗立授國子監大司成驟陞?知政事判兵部事進中書侍郞平章事出爲東北面兵馬判事行營兵馬兼中軍兵馬判事. 金甫當起兵李義方疑鱗瞻與知其謀又以爲當時文臣之長將逮捕害之使巡檢軍執縛鱗瞻賴庾應圭獲免尋兼上將軍?署重房議事加守太師. 趙位寵起兵王命鱗瞻爲元帥率三軍擊之至?嶺驛會大風雪西兵從嶺而下急擊之官軍亂遂奔潰鱗瞻被圍欲與敵戰死都知兵馬使鄭筠止之曰: “主將不宜自輕.” 遂?鱗瞻馬潰圍突出僅免收兵而還. 尋又以鱗瞻爲元帥樞密院副使奇卓誠副之知樞密院事陳俊爲左軍兵馬使同知樞密院事慶珍爲右軍兵馬使上將軍崔忠烈爲中軍兵馬使攝大將軍鄭筠知兵馬事上將軍趙彦爲前軍兵馬使攝大將軍文章弼知兵馬事上將軍李齊晃爲後軍兵馬使司宰卿河斯淸知兵馬事復攻西京僧軍亦行. 鱗瞻率諸將治兵西郊筠密誘僧宗?斬義方王慮軍中驚擾遣近臣庾應圭諭之軍中皆疑文臣嗾僧軍爲變欲殺鱗瞻應圭還告鄭仲夫遣人諭解乃止. 僧軍以爲義方女不宜配東宮請出之遂聚普濟寺不發鱗瞻等乃行位寵腹心在漣州鱗瞻謂諸將曰: “我聞招携者附于內伐叛者披其枝若我先攻西京則在漣州者招諭北人共爲?角我腹背受敵非策之善也. 今漣州恃西都不虞我猝至宜先攻漣州漣州若下北州諸城必皆歸順然後率順攻逆則意全力一蔑不濟矣.” 遂趣漣州攻圍累月漣州請救於位寵. 位寵遣將救之官軍從*閒道擊之斬一千五百餘級虜二百二十餘人官軍又遇西兵于莽院掩擊之斬七百餘級虜六十餘人漣州久不下後軍摠管杜景升攻拔之. 於是西北諸城皆復迎降遂移師攻西京鱗瞻曰: “西京城險固若以久勞之卒蟻附而攻非計也但久圍之無使出掠且復招懷開示生路則城中被劫者必謀出降若爾位寵乃一餓囚耳何能爲乎?” 乃於城東北築土山守之位寵食盡至?人屍時出挑戰鱗瞻堅壁不出有擒獲者輒與衣食而遣之城中聞之?城來附者甚衆旣而官軍又與西兵戰大敗之斬獲三十餘取其要害鳳凰頭城之. 六年鱗瞻攻西京通陽門景升攻大同門破之城中大潰擒位寵殺之囚其黨十餘人餘皆撫慰居民按堵如故謁聖祖眞殿函位寵首遣兵馬副使蔡祥正告捷又送位寵妻?及?獲百餘人梟位寵首于市先是鱗瞻忽聞西兵??城上問之云: “人呼立龍而賀之.” 鱗瞻曰: “位寵將死矣去人與頭豈可生乎?” 鱗瞻遣?書少監庾世績表賀平西王遣吏部侍郞吳光陟詔班師加鱗瞻推忠靖亂匡國功臣上柱國監修國史遣?知政事陳俊?勞諸將于金郊驛復遣介第平?侯賜宴于馬川亭及還又賜宴以勞之是年卒年六十七謚文定官*?{?}葬事.

#高麗史96卷-列傳9-尹瓘-013
鱗瞻聰悟過人雖千百人一聞姓名終不忘自鄭仲夫作亂文臣沮喪鱗瞻與武臣同事每被??脂韋自保而已故平西之後賞罰不中措置失宜致使西北降附之民屢叛物議少之. 後王下制曰: “往者趙位寵叛於西都元帥尹鱗瞻奇卓誠等同心?力以討平之予嘉厥功曰篤不忘. 其贈鱗瞻推忠靖亂匡國功臣守太師門下侍中上柱國圖形閣上.” 後配享明宗廟庭子宗?宗誨宗?宗*양. 宗?以大府注簿死於仲夫之亂宗誨蔭進判禮賓省事宗*양刑部侍郞. 鱗瞻兄弟三人登第宗?宗?宗*양又登第再世?母時人榮之里閭號其家爲三第宅又號爲二帥宅. 宗*양重然諾喜施與然廣植田園多受饋遺爲世所譏.

#高麗史96卷-列傳9-尹瓘-014
○世儒瓘之孫熙宗時爲右御史一日王移御延慶宮世儒與左御史崔傅當扈駕二人凌晨詣闕日將?乘輿未駕飢甚入路傍家飮酒不覺駕出傅犯馳道世儒泥醉使人控馬言語狂亂憲府劾奏左遷傅安東判官世儒梁州副使. 其後世儒*?傅賀冬至狀云: “駕後一樽二人同醉嶺南三載千日未醒.” 高宗初拜禮部員外郞謁崔忠獻請命題賦詩忠獻召李奎報陳?僧惠文同賦‘觀碁詩’四十餘韻使翰林承旨琴儀考閱奎報爲首?次之世儒自見忠獻得意猖狂期於柄用素與右僕射鄭?有憾誣告於王曰: “?與弟樞密叔瞻將圖不軌若以臣爲校定別監付以一番巡檢則可掃除矣.” 王驚愕遣承宣車倜密諭忠獻執世儒鞫之依違如醉未能出語遂坐誣配島尋召還道死. 世儒以文學名世喜酒色朝政有不稱意者輒托詩謗?時號狂人.

#高麗史96卷-列傳9-尹瓘-015
商季字受益質直無華淸謹有幹局由門蔭顯所?有聲績神宗四年以西京副留守卒. 曾孫珤官至僉議政丞致仕忠肅十六年卒謚文顯子安庇安肅安*척.

#高麗史96卷-列傳9-吳延寵-000
吳延寵.

#高麗史96卷-列傳9-吳延寵-001
○吳延寵海州人家世寒素少貧賤力學善屬文登第累遷起居郞兵部郞中肅宗五年與尙書王?如宋賀登極以朝旨購大平御覽{太平御覽}宋人?不許延寵上表懇請乃得及還王曰: “此書文考嘗求之不得今朕得之使者之能也.” 使副僚佐?加爵賞拜延寵中書舍人乞外補時王欲擇人授全淸廣三州令迎候宋使以延寵有輔相材將大用欲試臨民遂出知全州牧. 爲政寬平不苛吏民便之以最聞召拜樞密院左承宣刑部侍郞知御史臺事轉尙書左丞翰林侍講學士. 睿宗卽位拜知樞密院事御史大夫翰林學士承旨出爲東北面兵馬使兼行營兵馬使奏: “東界徵發內外神騎軍有父母年七十以上獨子者聽免一家三四人從軍者?一人宰臣樞密之子非自應募者亦免.” 從之遷檢校司空刑部尙書. 初術士以讖勸王就西京龍堰創宮闕以時巡幸遣內人鄭克恭與司天少監崔資顯太史令陰德全吳知老注簿同正金謂?等相龍堰舊墟命兩府及長齡殿?校儒臣會議皆以爲可延寵獨曰: “南京之役甫畢民勞財?不可起新宮如欲巡御莫如舊宮.” 不報平章事崔弘嗣等又奏: “據太史官狀稱自御松都今二百餘年欲延基業宜卜西京龍堰舊墟創新闕移御受朝頒下新令.” 延寵駁曰: “今作龍堰宮有三不可以文宗明睿猶惑術數作西京左右宮旣而悔悟以爲無應終不巡御虛費財力其不可一也. 近者開創南京八年而無吉應其不可二也. 西京舊宮與今所求龍堰相去不遠地勢吉凶未必有異?無明訣可徵而棄祖宗舊宮別構新闕毁撤屋廬騷動人民其不可三也. 伏望英斷勿疑一依老臣所奏巡御舊宮以講社稷長久之策無從臆說妄興工役以致人怨.” 王卒從弘嗣等所言時議惜之. 王伐女眞以延寵副尹瓘時大臣皆贊成之延寵頗以爲疑微語瓘瓘曰: “策已決矣又何疑?” 延寵?然遂出師破女眞拓地築九城語在瓘傳錄功爲?謀同德致遠功臣尙書左僕射?知政事賜廐馬一匹.

#高麗史96卷-列傳9-吳延寵-002
女眞復來爭地圍雄州王授延寵?鉞往救之. 雄州被圍二十七日都知兵馬鈐轄使林彦都巡檢使崔弘正等率諸將分兵固守與戰日久人馬困乏將潰延寵使文冠金晙王字之等率精銳一萬分爲四道水陸俱進至烏音志沙烏二嶺下賊先據嶺頭我兵爭登急擊斬百九十一級賊奔北欲復結陣拒戰官軍乘勝力戰大敗之斬二百九十一級賊遂燒柵而遁. 延寵入城責城中將士不待援兵輒出戰多被殺傷使士氣沮喪罰有差加攘寇鎭國功臣守司徒延英殿大學士凱還王引見于文德殿問邊事賜宴以勞之. 女眞復聚遠近諸部圍吉州數月去城十里築小城立六柵攻城甚急城幾陷兵馬副使李冠珍等訓勵士卒一夜更築重城且守且戰然役久勢窮死傷者多. 延寵聞之憤然欲行王復授?鉞遣之行至公?鎭賊遮路掩擊我師大敗將卒投甲散入諸城陷沒死傷不可勝數. 延寵具狀自劾與瓘勒兵將再赴吉州會賊遣使請和遂還. 宰相請治敗軍之罪王遣使收?鉞不得復命歸私第王以宰相臺諫屢請罪不已免官削功臣號尋復守司空中書侍郞平章事延寵上表讓王不允曰: “才雖衆循名責實則可與謀其政者有幾罪雖重不曰欺其心者猶或赦故曹沫割地而魯公不責之孟明敗軍而秦穆復用之. 向者東夷不恭累世爲害先皇有憤而欲伐寡人繼志以興兵卿以文武之材爲將帥之副初若遲疑而猶豫後能征討以蕩平斬?旣多?虜亦?拓開封境築設城池雖論議之尙喧乃勤勞之可記爰加寵命?復舊資當?眷懷勿煩謙遜.” 累加守司徒守太尉監脩國史上柱國歷判吏禮兵部事以疾累上章乞退王以耆儒舊德欲終始倚用不許. 十一年卒謚文襄年六十二飭躬謹行恂恂然以忠儉自許不干譽當官持論務?時弊未嘗以私害公故王重之命近臣監護喪事百官會葬無子.

列傳卷第九.


#高麗史97卷-列傳10-00-000
列傳卷第十. 高麗史九十七.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史97卷-列傳10-金富佾-000
金富佾[*(金)富儀].

#高麗史97卷-列傳10-金富佾-001
○金富佾字天與慶州人其先新羅宗姓太祖初置慶州以魏英爲州長卽富佾曾祖也. 父覲國子祭酒左諫議大夫兄弟四人長富弼次富佾次富軾次富儀. 富佾少力學登第直翰林院隨樞密院使王?入宋爲?作表辭雅麗帝再遣內臣?諭. 肅宗朝拜拾遺知制誥出守原尙二州皆有聲績. 睿宗時拜禮部郞中遼將伐女眞遣使來請兵王會群臣議皆以爲可富佾與弟富軾及戶部員外郞韓?右正言閔脩衛尉少卿拓俊京等言: “國家自丁亥戊子兵亂之後軍民僅得息肩今爲他國出師是自生?端其利害恐難測也.” 尋以國子司業起居注充寶文閣待制陞直學士. 時王好文學常與寶文閣儒臣講論經史富佾雄辨折衷人莫之敵名重當世. 仁宗卽位欲大用驟遷同知樞密院事政堂文學翰林學士承旨五年拜中書侍郞同中書門下平章事. 富佾嘗苦風虛八年累表乞骸骨改授守大尉開府儀同三司判?書省事柱國. 十年卒年六十二贈檢校太保守*大尉門下侍郞同中書門下平章事判尙書禮部事上柱國謚文簡.

#高麗史97卷-列傳10-金富佾-002
爲人寬厚儉約不喜臧否人物不事生産文章華瞻凡辭命必命富佾潤色嘗製八關致語口號睿宗覽之大悅詔常用勿易. 宋樂人夔中立來投爲樂官及歸誦其辭於帝前後李資諒入朝帝問: “八關致語口號誰之所製雖有僭語誠嘉章也.” 睿宗以富佾富軾富轍皆爲文翰侍從封其母大夫人?有司歲賜?粟其母以爲: “旣得諸子祿養此亦國恩不?何敢加辱厚賜.” 遂不受.

#高麗史97卷-列傳10-金富佾-003
○富儀初名富轍字子由肅宗二年登第舊制三子登科歲?母三十石富儀兄三人?先登科至是制加一十石遂以爲常在職廉謹累遷直翰林院. 睿宗六年以書狀從樞密院副使金緣如宋上表乞赴璧雍觀講帝*?詔有?觀重席往詣橫經誠?備陳文辭兼麗之語還拜監察御史. 金新破遼遣使請結爲兄弟大臣極言不可至欲斬其使者富儀獨上*?曰: “臣竊觀漢之於凶奴唐之於突厥或與之稱臣或下嫁公主凡可以和親者無不爲之. 今大宋與契丹迭爲伯叔兄弟世世和通以天子之尊無敵於天下而於蠻胡之國屈而事之者乃所謂聖人權以濟道保全國家之良策也. 昔成宗之世禦邊失策以速遼人之入寇誠爲可鑑. 臣伏願聖朝思長圖遠策以保國家而無後悔.” 宰樞無不笑且排之遂不報. 仁宗在東宮富儀爲詹事府司直以文學被眷遇及卽位擢御史中丞歷吏戶禮三部尙書翰林學士承旨. 王嘗問邊事奏曰: “杜牧言時事云: ‘上策莫如自治.’ 宋神宗與文彦博議邊事彦博曰: ‘須先自治不可略近勤遠.’ 王安石曰: ‘彦博言固當若能自治七十里可以王天下. 孟子曰: 未有千里而畏人者. 今以萬里之天下而畏人者由不自治也.’ 今我三韓之地豈特七十里而已哉然而不免畏人者其咎在乎不先自治而已. 良騎野合交鋒接矢決勝當時戎狄之所長而中國之所短也强弩乘城堅營固守以待其衰中國之所長而戎*은{狄}之所短也宜務先所長以觀其變此梁商之策甚合於今之形勢宜令京城及諸州鎭高城深池畜强弩毒矢雷石火箭遣使督察主吏以賞罰之.” 妙淸請營新宮於西京富儀上*?極言不可.

#高麗史97卷-列傳10-金富佾-004
妙淸據西京叛王師討之富儀上平西十策其大?以爲西京城險糧足不可猝拔當以逸待罷以計取勝耳王嘉納之以爲左軍帥尋知樞密院事及賊平皆如其策賜金帶. 富儀未顯時家?治圃得銅印文曰靑幢之印後考新羅故事靑幢乃左軍也至是果爲左軍帥. 十四年卒王震悼贈守司空尙書左僕射政堂文學判尙書禮部修國史柱國謚文懿性坦蕩不事家産亦未嘗以勢利?其心詩文豪邁膾炙人口. 金使韓昉來富儀爲館伴昉能詩與相唱和往復數十篇富儀略無滯思昉服其敏後內侍崔孝溫如金昉子汝嘉問曰: “吾父嘗言高麗人金富儀異人也今無恙乎.” 聞其卒嗟歎久之.

#高麗史97卷-列傳10-高令臣-000
高令臣.

#高麗史97卷-列傳10-高令臣-001
○高令臣開州人少孤力學善屬文文宗朝登第進累右諫議大夫論議慷慨無所屈撓. 睿宗初授散騎常侍慶尙道大水令臣奉使安撫奏?公田稅民賴蘇息歷吏禮部尙書拜檢校司空?知政事時王銳意致理公卿爭進新法. 令臣以爲祖宗成憲具在不可紛更但守而勿失可也. 以年老致仕十一年卒年七十二輟朝三日謚良敬. 平生以淸儉自守及卒家無羨財子湜.

#高麗史97卷-列傳10-金黃元-000
金黃元[李軌].

#高麗史97卷-列傳10-金黃元-001
○金黃元字天民光陽縣人少登第力學爲古文號海東第一淸直不附勢與李軌善同在翰林以文章著名時稱金李. 遼使至黃元作內宴口號: “有鳳銜綸?從天降鼇駕蓬萊渡海來.”之句使驚嘆求寫全篇而去. 宰相李子威惡其文不隨時所尙曰: “若此輩久在翰院必?誤後生.” 遂奏斥之. 尙書金商佑有詩曰: “學非浮薄終歸古道不回邪豈媚今.” 宣宗聞之擢爲右拾遺知制誥. 未幾出守京山府有吏捕殺人强盜以至黃元熟視曰: “此非賊也.” 趣令放之判官李思絳亦名士力爭曰: “此盜已服宜治罪.” 不聽後獲他盜果向之殺人者也吏民皆服其神. 在京山二年多惠政以貢銀品不中罷肅宗開延英殿召掌書籍每觀書有所疑則輒質之呼爲先輩而不名. 睿宗朝累遷中書舍人奉使如遼道見北鄙大饑人相食馳驛上書請發州郡倉?賑之王從其言及還百姓見之曰: “此活我相公也.” 歷禮部侍郞國子祭酒翰林學士簽書樞密院事累表請老踰年乃許. 女眞侵遼盡下東邊諸城惟來遠抱州二城固守不下食盡以財?價貿穀于我邊吏禁民互市黃元上*?曰: “幸災不仁怒隣不義請?二城兼許貿易.” 不報. 十二年卒年七十三性不拘檢頗好聲色禮部郞中金富軾請贈謚當途有不悅者沮之子通理存道通文.

#高麗史97卷-列傳10-金黃元-002
軌字公濟初名載淸州人父攸績禮部侍郞. 軌宣宗時爲少府注簿承?校入宋表誤書遼大安年號宋還其表坐免官. 肅宗六年以禮部郞中奉使如遼大覺國師屬孔目官李復請獻金鐘使還刑部劾治復罪軌以知而不禁亦罷. 睿宗朝累拜政堂文學戶部尙書修國史進守司空?知政事以疾累上表乞致仕優詔許之. 十七年卒謚文簡.

#高麗史97卷-列傳10-郭尙-000
郭尙[*(郭)輿].

#高麗史97卷-列傳10-郭尙-001
○郭尙字元老淸州人起小吏?緣攀附事宣宗于國原邸宣宗卽位擢拜監察御史累遷至樞密院左承宣出入禁?權勢日熾嘗矯傳王旨有司劾請奪職不報. 肅宗在邸召見遺犀帶辭不受. 及宣宗大漸尙侍疾臥內肅宗至寢門欲入問疾尙曰: “今主上彌留王子若無召命不宜直入.” 遂不納. 肅宗立以尙事先君無貳心欲大用拜戶部尙書出知西京留守政未滿召爲刑部尙書諫官奏曰: “尙出守無政可記請終三載.” 不從驟遷尙書右僕射?知政事. 時平章事尹瓘請行錢幣尙力言以爲非風俗所宜上*?爭之不得. 尋致仕居家睿宗元年卒年七十三謚順顯尙質直無他技能平生不事生産家無餘?子坦輿.

#高麗史97卷-列傳10-郭尙-002
輿少時夢有人命名輿遂以爲名字夢得自幼不茹?不從群兒戱常獨處一室力學. 登第屬內侍以閤門祗*侯{候}出爲洪州使就野外川上築小菴名曰長溪草堂公暇每往遊息考滿入爲禮部員外郞歸隱金州. 睿宗在東宮識之卽位遣中使徵之使居禁中純福殿稱爲先生以烏巾鶴?常侍左右從容談論唱和時人謂之金門羽客王以其久在禁中或思出遊賜別業西華門外. 輿嘗請餞入宋使王字之文公裕于別業王賜酒果命內官主辦供張甚盛物議非之旣而固求退居賜城東若頭山一峯構室以居號東山處士名其堂曰虛靜齋曰養志親書額賜之. 一日王微行至山齋輿適入城王徘徊久之賦詩題壁而還後又幸山齋執其手使口號其見寵遇如此. 仁宗八年卒年七十二王嗟悼遣近臣祭之贈謚眞靜命知制誥鄭知常作山齋記立石. 輿?偉無髥目若懸珠涉獵書史至於道釋醫藥陰陽之說見輒成誦不忘射御琴碁靡所不治終身不娶妻在洪州私一妓將還使飮藥詐言仙去潛携至京色衰遣歸又於山齋常以婢妾自隨爲時議所少.

#高麗史97卷-列傳10-劉載-000
劉載[胡宗旦愼安之].

#高麗史97卷-列傳10-劉載-001
○劉載宋泉州人宣宗時隨商舶來試以詩賦授千牛衛錄事?軍. 睿宗朝歷左散騎常侍吏禮部尙書十三年以守司空尙書右僕射卒. 載能文性朴素不事生産雖偕商人來自立朝不復相親時議多之.

#高麗史97卷-列傳10-劉載-002
胡宗旦亦宋福州人嘗入大學爲上舍生後遊兩浙遂從商船來睿宗寵顧優厚補左右衛錄事尋權直翰林院驟遷寶文閣待制. 時王頗好樂妓玲瓏?雲以善歌屢承恩賚國學生高孝?作感二女詩諷之中書舍人鄭克永以白王王不悅會孝?赴擧王命黜之遂下獄宗旦上書營救乃釋之. 宗旦性聰敏博學能文楚楚自喜兼通雜藝頗進厭勝之術王不能無惑後事仁宗爲起居舍人.

#高麗史97卷-列傳10-劉載-003
○愼安之字元老亦宋開封府人父脩文宗朝隨海舶來有學識且精醫術登第官至守司徒左僕射?知政事致仕謚恭獻. 安之事睿仁二朝知水州爲政淸肅吏畏民懷累遷兵部尙書三司使判閤門事卒. 容儀秀美性度寬弘臨事廉平善醫藥曉漢語凡移南北朝文牒多出其手.

#高麗史97卷-列傳10-金景庸-000
金景庸.[*(金)仁揆]

#高麗史97卷-列傳10-金景庸-001
○金景庸慶州人父元晃兵部尙書本新羅宗室. 景庸容儀偉麗有貴介風彩少放逸好聲色嘗與人鬪于道宋商客見之語曰: “僕好相人今觀子相骨法秀異必富貴而壽請自愛.” 景庸由是頗自負. 以閤門祗候出爲廣州判官爲政不苛人畏敬之. 嘗冬月大醉乘駿馬走過漢江馬蹄所觸?破水湧而不溺聞者異之. 累遷御史中丞肅宗御東池觀射景庸先中鵠心賜銀器廐馬歷吏部侍郞兵戶工三部尙書睿宗初?知政事進開府儀同三司中書侍郞同中書門下平章事陞門下侍中上柱國加?謀衛社致理功臣守大保判尙書吏刑部事樂浪郡開國伯食邑一千戶食實封二百戶累上表請老王遣左副承宣安唐穎賜?杖尋許致仕. 後召宗室宰樞置酒賞春亭極?顧謂景庸曰: “國之元老惟卿在.” 景庸涕泣拜謝累加匡國同德翊聖功臣食邑三千戶食實封七百戶進爵爲公倚勢聚*?{斂}殖貨治第壯麗爲世所譏. 仁宗三年卒年八十五命賻葬贈謚.

#高麗史97卷-列傳10-金景庸-002
子仁揆中第歷左承宣左諫議大夫睿宗朝進知奏事累遷至守*大尉中書侍郞平章事女嫁李資謙子之彦資謙敗貶知春州事後召還守司空左僕射?知政事卒. 爲人寬厚不喜臧否人物亦未嘗倚勢驕人優游不斷但保祿位而已.

#高麗史97卷-列傳10-崔弘嗣-000
崔弘嗣.

#高麗史97卷-列傳10-崔弘嗣-001
○崔弘嗣字國老中原府人家世單平少力學登科以文行聞歷拾遺補闕出爲平州事有惠政累遷淸要. 肅宗朝授樞密院使奉使如宋忽爲?風所飄舟人無不?心泣弘嗣神色自若. 及至宋觀者稱其儀度中規帝厚待之加賜金幣口宣云: “顧惟樞近之臣宜有褒嘉之寵.” 館伴曰: “此語如待朝廷近臣可見皇帝寵使臣也.” 還拜守司徒中書侍郞平章事睿宗時轉門下侍郞平章事累加推誠贊化功臣守太保上柱國監修國史三上表請老遂致仕十七年卒年八十謚貞敬王遣使弔祭. 弘嗣淸介寡欲朝無黨援家居不言公事妻子未嘗見戱笑人有饋遺雖蔬果不受王深重之然務苛察少寬容見人小過輒不忘世以此短之.

#高麗史97卷-列傳10-韓安仁-000
韓安仁.

#高麗史97卷-列傳10-韓安仁-001
○韓安仁字子居舊名?如端州人父圭以鄕貢中第仕至戶部侍郞. 安仁登第直翰林院. 睿宗在潛邸安仁與李永李汝霖等侍學及卽位以舊恩密近用事恩寵浸優兄弟親戚皆?緣分據要路士大夫趨勢利者無不附. 初與汝霖交若不相負後?之使不復起累歷右副承宣左散騎常侍翰林學士承旨刑部尙書六上章懇求外補不允改禮部尙書同知樞密院事. 有金尙?李惟寅者淸直自守所至皆有聲績未嘗干謁權貴故年高未達安仁上*?請加擢用以勵具僚王授尙?判閤門事; 惟寅大府卿初御史臺奏: “邇者風俗日侈公私宴會器皿華麗上下無等請依舊制申行禁止如或有犯尊者奏決卑者先囚後奏.” 王從之八關習儀樞密院果卓踰制臺官囚執事別駕安仁與院使王字之乘醉怒罵使釋之臺官不聽. 安仁等奏: “臣等不肖爲小官所辱請罷臣等.” 王重違大臣意左遷侍御史陳淑盧元崇爲都官員外郞遣近臣敦諭安仁等乃視事.

#高麗史97卷-列傳10-韓安仁-002
仁宗卽位由?知政事陞中書侍郞平章事奏曰: “睿宗在位十七年事業宜載史冊貽厥後世請依宋朝故事置實錄編修官.” 從之. 初安仁與文公美崔弘宰及李資謙弟資諒俱在樞府資諒憑勢安仁公美恃寵雖外和而內忌且與弘宰不相得. 安仁又以資謙爲國上宰事皆?決而惰慢不朝事多壅蔽陽尊資謙封爲上公不令視事陰欲奪其權使承宣韓柱奏之諸吏知其謀銜之. 及睿宗薨安仁公美以*大醫崔思全視疾不謹欲置於法以故思全頗怨之. 且資謙以崔惟迪爲給事中物議紛然內給事張應樞好干時附勢聞惟迪以奴婢二十口賂資謙得是職密語安仁安仁?言于省中惟迪聞之訴於資謙資謙大怒請辨于御史臺安仁慙恐告休在家遂與公美及堂弟鄭克永妹壻知御史臺事李永等數相會侵夜而散. 思全得其*閒欲釋舊憾與?人蔡碩?於資諒弘宰曰: “安仁公美結黨陰謀將不利於李令公.” 資謙頗以爲疑遂羅織其罪奏流安仁于昇州甘勿島沈殺之流公美于忠州以柱黨於安仁流靈光郡松島又流永及克永于外安仁兄尙書右丞安中弟僧永倫從弟禮部郞中韓?妻弟侍御史林存壻閤門祗候李仲若子*정等四人公美弟祗候公裕僧可觀克永妹壻右正言崔巨鱗姻?員外郞任元濬安中子綸等五人永子元長等三人皆緣坐流竄其族類罷職者亦多. 仲若善醫術故疑之追遣人沈殺之. 刑部又以左正言李逢原司天監全幹殿直安天餉等常會安仁家必與陰謀劾奪其職. 安仁明達好學善屬文又善易筮事多奇中爲一時名流然乘勢速富貴謀軋權貴以至於此及資謙敗贈謚文烈.

#高麗史97卷-列傳10-李永-000
李永.

#高麗史97卷-列傳10-李永-001
○李永字大年安城郡人父仲宣以本郡戶長選爲京軍. 永幼從師學父沒欲繼永業田爲胥吏以狀付政曹主事揖不拜主事怒且罵. 永卽裂其狀曰: “吾可取第仕朝何禮汝輩爲?” 肅宗朝擢乙科直史館. 內侍林彦請討東女眞永曰: “兵凶器戰危事不可妄動彦當無事時欲用兵生?甚不可也.” 王不聽命平章事林幹討之永亦從軍師敗坐免官. 後知京山府以廉勤聞累遷禮部侍郞右諫議大夫. 仁宗初知御史臺事寶文閣學士及李資謙殺韓安仁永以安仁妹壻坐流珍島或有告永曰: “公之母子將沒爲奴婢.” 永曰: “吾內省不?故忍死以待若老母以予故沒爲賤隸吾苟生何爲?” 乃飮酒一斗憤?而卒時人惜之. 資謙遣術士?道傍牛馬不敢踐或病?者就禱則愈. 資謙敗永子請改葬掘之屍不變贈簽書樞密院事命吏部削罪案. 永天資方直不爲權貴所撓然取友不端拓俊京等謀毁李汝霖智祿延等毁斥朴景升永皆與焉.

#高麗史97卷-列傳10-韓?-000
韓?.

#高麗史97卷-列傳10-韓?-001
○韓?本端州吏中第補尙州司錄睿宗朝除右補闕上*?言時政得失轉起居注宋使承信郞許立進武校尉林大容將還王欲許陞階拜辭?與左司諫崔巨鱗侍御史崔弘略等諫曰: “今詔使本商人嘗到我國與市井人販賣秩且卑傳詔日拜階上已是過謙今宜拜階下.” 從之尋遷中書舍人崔弘嗣將隨尹瓘伐女眞誓佛云: “功若成創大藏堂于開國寺.” 及還私令軍將輸材?與左正言任元濬劾奏王諭止之?固執乞罷左遷爲西京副留守仁宗初李資謙殺韓安仁?以安仁從弟流外及資謙敗召拜禮部侍郞復出爲西京留守民聞其來皆喜歷國子祭酒翰林侍讀學士七年以樞密院副使卒性剛直言無忌諱篤學能文政尙廉惠所至有聲績.

#高麗史97卷-列傳10-林?-000
林?[庾祿崇].

#高麗史97卷-列傳10-林?-001
○林?沃溝縣人淸直廉謹有大臣風. 文宗朝以內侍管勾大倉有韓順者居倉側盜竊倉穀誣弄官吏家資鉅萬至有搢紳與之交通者?發其姦置於法朝議多之. 歷事順宣獻肅睿五朝累官至門下侍郞平章事致仕卒輟朝三日謚元敬子有謙有文. 有文登第官至門下侍郞平章事致仕仁宗三年卒年七十.

#高麗史97卷-列傳10-林?-002
有庾祿崇者亦以剛直稱祿崇字龜壽茂松縣人以儒術進?官四十餘年以公忠自許未嘗枉己徇人其任義直前雖豪右親戚不敢撓. 肅宗朝累歷右散驕常侍樞密院使尙書右僕射睿宗時進?知政事雖貴顯衣服第宅如布衣時卒輟朝三日謚安貞.

#高麗史97卷-列傳10-金晙-000
金晙.

#高麗史97卷-列傳10-金晙-001
○金晙字適中開州人少英銳好學善屬文擢魁科補晉州司錄以淸白累遷左拾遺知制誥. 睿宗朝拜刑部郞中尹瓘征女眞晙爲左軍判官軍敗瓘怒縛軍卒將戮之晙大言曰: “今日之敗由知兵馬事林彦之失律也釋不問而戮此輩豈所謂不吐剛不茹柔之意乎?” 瓘愕然解其縛而縱之. 歷左散騎常侍兵禮二部尙書知樞密院事?知政事進門下侍郞平章事判禮部事. 仁宗二年卒年六十八謚貞愼.

#高麗史97卷-列傳10-柳仁著-000
柳仁著.

#高麗史97卷-列傳10-柳仁著-001
○柳仁著貞州人父洪以武略進宣宗時拜侍中通春秋左傳及兵家?訣每國有虞疑引古決策多中時議重之卒謚匡肅. 仁著蔭補衛尉注簿中睿宗三年第自閤門祗候歷官至?知政事八年卒王親製文祭之贈守司徒門下侍郞平章事謚貞簡配享睿宗廟庭仁著?爲肅宗妃門戶貴顯乃與諸生游讀書登科爲宰相不以富貴驕人有儒者風無子.

#高麗史97卷-列傳10-康拯-000
康拯.

#高麗史97卷-列傳10-康拯-001
○康拯西海永康縣人家世微無技能然操心勤謹祖仁祐死國事例補良?史爲吏役十年加軍器注簿同正出爲寧仁鎭判官鎭溟都部署副使與女眞戰累有功. 肅宗初除監察御史後爲東北面兵馬判官又與女眞戰于菱島獻四十八級賜絹十匹陞殿中侍御史. 睿宗卽位授知御史臺事尹瓘征女眞拯以左軍知兵馬事從之有功拜左散騎常侍歷御史大夫刑戶二部尙書左僕射進?知政事十二年以中書侍郞平章事致仕十五年卒年七十二謚景襄子福輿.

#高麗史97卷-列傳10-許慶-000
許慶.

#高麗史97卷-列傳10-許慶-001
○許慶孔巖縣人中第以文學顯淸廉忠儉. 肅宗在潛邸引爲府寮及卽位拜樞密院承宣出入禁中恩渥殊異. 睿宗初歷刑吏二部尙書?知政事八年加門下侍郞同中書門下平章事仍令致仕十年卒輟朝三日謚順平. 慶雖無赫赫之稱終始一節爲朝廷所重子曰諒曰開先曰謙.

#高麗史97卷-列傳10-文冠-000
文冠.

#高麗史97卷-列傳10-文冠-001
○文冠字民章旌善縣人父林幹太子少傅. 冠文宗朝中第補靜邊鎭副將與女眞戰于草堤有功邊民大飢冠發公私儲賑之所活甚衆. 肅宗初拜禮部員外郞歷起居注兵部侍郞右諫議大夫. 睿宗卽位授右散騎常侍尹瓘征女眞冠以左軍兵馬使從攻石城克之築福州城語在瓘傳以功遷吏部尙書又從吳延寵復征女眞. 後王諭之曰: “卿奉職淸勤宣勞中外用兵東鄙厥績居多予將擢用.” 六年守司空?知政事以老致仕明年卒年七十一謚章敬. 冠性淸直寬厚不事産業當官執節不撓. 嘗爲西北面兵馬使韓?以都部署如遼謁冠于宣州佩劒升拜楹*閒冠立受不交一言?後屢稱之曰: “冠眞有元帥氣量固非庸庸者.” 先是爲元帥者見命使雖微官必曲爲禮貌以干譽冠不然故?稱之. 子子麟子鳳子龜子龍.

#高麗史97卷-列傳10-鄭沆-000
鄭沆[*(鄭)?].

#高麗史97卷-列傳10-鄭沆-001
○鄭沆字子臨東萊郡人父穆大府卿. 沆性穎悟好學肅宗時中第補尙州司錄州人以年少易之及臨事善斷皆歎服州人數司錄二鄭一韓謂沆及鄭克永韓?也秩滿直翰林院. 睿宗朝以內侍掌奏事處心平直出納詳明. 隨李資諒如宋館伴學士王?見所製表章稱嘆之還拜右正言論事?直爲權貴所忌通判全州尋召還爲右司諫歷按楊廣忠淸兩道. 仁宗幼?卽位李資謙威勢震赫郡守及奉使者競聚*?{斂}以媚之沆獨不然. 資謙敗拜樞密院承宣陞知奏事勸王讀書學業日就. 王以妙淸言幸西京妙淸鄭知常欲王長御西京諷諫官請停修上京宮闕沆再上*?請修葺舊宮還御言甚切直王從之. 知貢擧崔滋盛出試題繆誤有司請罷貢擧. 擧子金貽永沆之女壻王妃母弟也尹英瞻承宣韓惟忠女壻亦妃戚也妃勸王勿罷擧沆與惟忠亦因宦官干請得不罷. 十四年沆有疾王遣內醫診視疾革進知樞密院事禮部尙書翰林學士承旨命下翼日卒年五十七王震悼輟朝弔祭聞其家無擔石之儲嘆曰: “三十年近侍十一年承制貧如是可嘉也.” 加賻米百碩布二百匹御筆特謚文安.

#高麗史97卷-列傳10-鄭沆-002
子?仕至內侍郞中以恭睿太后妹壻有寵於仁宗性輕薄有才藝交結大寧侯璟常與遊戱. 鄭?金存中等誣構?罪以聞毅宗疑之臺諫劾?陰結宗室夜聚宴飮乃流于東萊語在大寧侯傳?將行王謂曰: “今日事迫於朝議也行當召還.” ?旣流召命久不至乃撫琴作歌詞極悽??自號瓜亭後人名其曲爲鄭瓜亭.

#高麗史97卷-列傳10-金克儉-000
金克儉.

#高麗史97卷-列傳10-金克儉-001
○金克儉字伯儀靈光郡人祖行瓊平章事. 克儉以祖蔭進肅宗時守安東府入拜監察御史. 仁宗時由尙書左僕射陞?知政事致仕加守司空太子少師卒謚祁烈. 克儉雖無學術公勤不懈累歷中外以果辨稱及當鈞軸但敦謹保位而已.

#高麗史97卷-列傳10-金若溫-000
金若溫.

#高麗史97卷-列傳10-金若溫-001
○金若溫字柔勝初名義文光陽縣人侍中良鑑之子力學登第自尙衣奉御通判廣州入拜中書舍人歷閤門使知樞密院事?知政事仁宗卽位拜中書侍郞平章事加檢校司徒守司空上柱國十八年以門下侍中致仕卒年八十二謚思靖. 性恭儉廉靜未嘗以富貴驕人李資謙以國舅當國士之喜利者爭附之若溫與資謙爲堂兄弟而不相比世多其守正子璇.

列傳卷第十.


#高麗史98卷-列傳11-00-000
列傳卷第十一. 高麗史九十八.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史98卷-列傳11-金富軾-000
金富軾[*(金)敦中*(金)君綏].

#高麗史98卷-列傳11-金富軾-001
○金富軾富佾之弟肅宗時登第補安西大都護府司錄?軍事考滿直翰林院歷右司諫中書舍人仁宗卽位李資謙以國舅當國王詔資謙於朕爲外祖班次禮數不可與百官同兩府兩制及諸侍從官其會議以聞寶文閣學士鄭克永御史雜端崔濡議曰: “傳云天子有不臣者三后之父母居其一今資謙宜上表不稱臣君臣宴會不與百官庭賀徑詣幕次拜上*?拜而後坐殿.” 衆議雷同富軾時爲寶文閣待制獨曰: “漢高祖初定天下五日一朝太公太公家令說太公曰: ‘天無二日土無二王皇帝雖子人主也太公雖父人臣也柰何令人主拜人臣?’ 高祖善家令言詔曰: ‘人之至親莫親於父子故父有天下傳歸於子子有天下尊歸於父此人道之極也今王侯卿大夫已尊朕爲皇帝而太公未有號今上尊太公曰太上皇.’ 以此論之雖天子之父若無尊號則不可令人主拜也不其侯伏完獻帝皇后父也鄭玄議曰: ‘不其侯在京師禮事出入宜從臣禮若后息離宮及歸寧父母則從子禮.’ 故伏完朝賀公庭如衆臣及皇后在宮后拜如子又東晉群臣議穆帝母?太后見父之禮紛?不一博士徐禪依鄭玄議曰: ‘王庭正君臣之禮私?全父子之親是大順之道也.’ 又魏帝父燕王宇上表稱臣雖父子至親禮數尙如此?外祖乎按儀禮五服制度母之父母服小功五月而已與己父母尊親相遠豈得與上抗禮宜令上表稱臣在王庭則行君臣之禮宮?之內則以家人禮相見如此則公義私*思{恩}兩相順矣.” 宰輔以兩議聞王遣近臣康侯顯問資謙資謙奏曰: “臣雖無知今觀富軾議實天下之公論也微斯人群公幾陷老臣於不義願從其議勿疑.” 詔可.

#高麗史98卷-列傳11-金富軾-002
尋與朴昇中鄭克永修睿宗實錄二年轉禮部侍郞王追封資謙祖考昇中欲媚資謙請焚黃日賜敎坊樂富軾以爲: “宗廟用樂象平生若墳墓則以素服從事至於涕泣豈可用樂.” 昇中又欲號資謙生日爲仁壽節富軾言: “生日稱節自古所無唐玄宗時始稱皇帝生日爲千秋節未聞人臣有稱節者.” 平章事金若溫曰: “侍郞議善.” 四年拜御史大夫歷戶部尙書翰林學士承旨進平章事加守司空. 十二年王以妙淸言欲幸西京避災富軾奏曰: “今夏雷震西京大華宮三十餘所若是吉地天必不如此避災於此不亦左乎?今西成未收車駕若出必蹂禾稼非仁民愛物之意.” 又與諫官上*?極言王曰: “所言至當朕不西行.”

#高麗史98卷-列傳11-金富軾-003
十三年正月妙淸與趙匡柳?等據西京反王以富軾爲元帥將中軍金正純鄭旌淑盧令?林英尹彦?李?高唐愈劉英佐之吏部尙書金富儀將左軍金旦李愈李有開尹彦旼佐之知御史臺事李周衍將右軍陳淑梁祐忠陳景甫王洙佐之西人矯詔徵兵兩界急王遣淑周衍景甫洙分將右軍二千人自東路往諭諸城仍搜賊黨命富儀率左軍先趣西京王召問兩府大臣將出師富軾與諸相議曰: “西都之反鄭知常金安白壽翰等與謀不去是人西都不可得平.” 諸相深然之召知常等三人至密諭正純使勇士曳出三人斬於宮門外乃奏之. 王御天福殿富軾戎服入見乃命上陛親授?鉞遣之曰: “?外之事卿其專之以賞罰用命不用命然西人皆吾赤子殲厥渠魁愼勿多殺.” 右軍先行次馬川亭中軍次金郊驛邏騎擒致西京諜者田元稷富軾解縛慰遣之曰: “歸語城中人大軍已發有能自新放順者可保性命不爾天誅不可久?.” 時士卒頗驕謂朝夕凱還裝?單寡會天雨雪士馬凍?衆心解弛富軾撫循?給軍情乃安王以洪??李仲孚爲西人黨授詔書往諭之??等緩行四日始至生陽驛懼不能前使驛吏傳詔書而還富軾囚??于平州流仲孚于白翎鎭至寶山驛閱兵三日集將佐問計皆曰: “兵貴拙速先則制人今大軍已出宜卷甲倍道疾馳掩賊不備?爾小醜計日可擒若所至掩留必失機會且使賊益得爲計非我之利.” 富軾曰: “不然西京謀反已五六年其設計必周戰守之具旣備然後擧今欲掩其不備不已晩乎且我軍有輕敵心器仗未整猝遇伏兵竊發一可危也頓兵堅城之下天寒地凍壁壘未就忽爲賊所乘二可危也又聞賊矯制徵兵兩界列城狐疑莫辨眞僞萬一有姦人應之表裏相結道路梗塞禍無大於此矣莫若引軍從*閒道繞出賊背取諸城軍資以餉大軍告諭順逆使與西人絶然後益兵休士飛檄賊中徐以大兵臨之此萬全之計也.”

#高麗史98卷-列傳11-金富軾-004
遂引兵由平州趣管山驛左右軍皆會聯次以行富軾由射岩驛新城部曲徑到成州休兵一日馳檄諸城諭以奉辭討賊之意遣軍吏盧仁諧招諭西京且?城中虛實引諸軍道漣州抵安北大都護府淑周衍等自東界來會前此遣錄事金子浩等懷?*閒行歷兩界城鎭告諭西人反狀人心猶懷顧望及大軍至列城震懼出迎官軍富軾又遣寮椽曉諭至數四匡等知不可抗意欲出降自以罪重猶豫未決. 平州判官金淳夫齎詔入城西人遂斬妙淸?及?子浩等首使分司大府卿尹瞻少監趙昌言大將軍郭應素郞將徐挺等偕淳夫請罪于朝. 又投書中軍曰: “謹奉詔旨及元帥之言已斬渠魁馳獻闕下欲以羊酒?獻敢請日期.” 於是富軾遣錄事白祿珍奏之又貽書兩府曰: “宜厚待瞻等以開自新之路.” 宰相文公仁崔濡韓惟忠謂祿珍曰: “汝元帥不直趣西京循迂路以赴安北吾等奏遣單介齎詔諭降非爾元帥之功爾來何爲?” 淳夫至郊面縛瞻等將入京兩府遣法司枷鎖請下獄臺諫亦請置極刑王皆不許命解縛襲衣冠入見賜酒食勞慰置客館未幾下獄梟妙淸等首于市賜富軾銀藥合詔曰: “逆命滔天憤妖人之作亂登壇受鉞嘉大將之請行觸風霜之?寒憫士卒之辛苦今者王師壓境賊類?鋒傳首于玆已?藁街之殉?兵在卽實由蓮幕之謀宜更勉六軍之心卒以?萬全之計.”

#高麗史98卷-列傳11-金富軾-005
匡等聞瞻等下獄謂必不免復反. 王遣殿中侍御史金阜內侍黃文裳與瞻往頒詔阜等劫之以威不可慰撫西人怨怒. 二月諷亂兵殺阜文裳及諸從者瞻奉太祖眞逃出捕殺之?城固守富軾遣錄事李德卿往諭又殺之富軾與諸將誓告皇天后土山川神祇曰: “西京妖人邪說?人相聚謀反臣等祗奉王命率師問罪竊念上兵伐謀善智不戰若以萬衆橫行城中則無辜小民橫罹兵刃非弔民伐罪之意玆用按甲休兵說之以逆順諭之以禍福然後斬渠魁詣闕乞罪庶幾革面而惡心不悛反覆不常詔書屢下而不從使臣方至而見害厥罪貫盈理難可宥天地神明臨之在上質之在旁尙克陰?使三軍增氣元惡授首以安宗社以?干戈雖不責報豈敢忘恩草芥之誠神其鑑之.” 富軾以西京北負山岡三面阻水城且高險未易猝拔宜環城列營以逼之乃命中軍屯川德部左軍屯興福寺右軍屯重興寺西又以大同江爲往來之衝賊若先據道梗不通使大將軍金良秀侍郞楊齊寶員外郞金精閤門祗候崔子英直長權景亮等將兵屯守號後軍又使陳淑郞中王毅閤門祗候全鎔安寶龜等將兵屯重興寺東號前軍且城外民戶甚多自兵興丁壯多入城爲戰卒其餘逃竄山谷富軾以爲若不招撫勢必嘯聚爲賊耳目分遣軍吏勞來慰諭逃竄者悉出或負糧餉願助軍費者絡繹不絶皆給衣食使得安居西人沿江築城自宣耀門至多景樓凡一千七百三十四*閒置六門以拒之.

#高麗史98卷-列傳11-金富軾-006
先是王遣內侍祗候鄭襲明濟危寶副使許純雜織署令王軾往西京西南海島會弓手水手四千六百餘人以戰艦百四十?入順化縣南江禦賊船至是又遣上將軍李祿千大將軍金台壽錄事鄭俊尹惟翰軍候魏通元等自西海領舟師五十?助討祿千至鐵島欲徑趣西京會日暮潮退. 襲明曰: “水道狹淺宜乘潮而發.” 祿千不聽行至半塗水淺舟膠西人以小船十餘?載薪灌油火之隨潮而放先於路旁叢薄*閒伏弩數百約以火發同時齊擧及火船相迫延燒戰艦衆弩俱發. 祿千狼狽不知所圖兵仗皆燒士卒溺沒殆盡台壽俊死祿千蹈積屍登岸僅以身免由是西人始輕官軍選卒鍊兵爲拒守計富軾慮後軍寡弱夜密送步騎一千以益之賊不知黎明渡馬灘紫浦直衝後軍燒營突進僧冠宣應募從軍?甲荷大斧先出擊賊殺十數人官軍乘勝大破之斬首三百餘級賊皆蹂躪赴江溺死獲兵船甲仗甚多賊勢頓挫. 時諸軍野屯數月富軾恐春夏之交水??至爲賊所襲欲築城按甲州鎭兵番休就農持久以伺其便議者皆曰: “西人兵少今擧國興師當指日平?數月不決尙爲稽緩?築城自固不亦示弱乎? 富軾曰: “城中兵食有餘人心方固攻之難克不如好謀而成何必疾戰多殺人乎?” 遂定計以北界州鎭南西近道軍分隸五軍各築一城又於順化縣王城江各築小城數日而畢峙兵積穀閉門休士雖或與賊交兵無大勝敗或分道攻城而城高塹深雖矢石所及多所殺傷而官軍亦傷. 王遣近臣崔?抗員外郞趙碩等下詔招諭富軾亦遣錄事趙?榮金子浩康羽及僧品先等百計開諭許以不死每獲賊諜及樵蘇者皆給衣食遣之. 匡等殊無降意幸其有外患使王師自罷時金使適至賊欲遮刺之以構?官軍知之候察甚至故賊不敢發. 賊又恐其黨降附詐爲我中軍文牒示衆曰: “諸軍所?及降人無問老少皆殺之.” 西人頗信之已而聞撫慰降者甚厚稍稍歸順.

#高麗史98卷-列傳11-金富軾-007
時有朝臣獻議曰: “自古用兵當觀形勢如何豈校一時之損傷乎國家雖與北朝和親其意難測今興師數萬彌年不決若隣敵乘?而動加以盜賊不虞之患何以制之請遣重臣不計死傷刻日破賊敢有逗撓者以軍法論.” 王以示富軾富軾奏曰: “北邊之警寇賊之變不可不虞誠如所議至於不計死傷刻日破賊是何不究當今之利害也臣觀西都天設險固未易攻拔?城中甲兵多而守備嚴每壯士先登僅至城下未有踰城超堞者雲梯衝車皆無所用童稚婦女擲?投瓦猶爲勍敵設使五軍傳城而攻不出數日驍將銳士盡斃於矢石矣賊知力屈鼓?而出鋒不可當何暇備外虞哉? 今聯兵數萬彌年不決老臣當任其咎然邊鄙之警盜賊之變不可不慮故欲以全策勝之不傷士卒不挫國威耳兵固有不期速勝者今以宗社之靈明主之威妖賊負恩行卽殄滅願以討賊付老臣使得便宜從事必破賊以報.” 王亦以爲然卒排群議而委之.

#高麗史98卷-列傳11-金富軾-008
三月五軍會攻不克涉夏至秋與賊相持不決十月賊糧盡簡老弱及婦女驅出之皆羸?無人色戰卒往往出降富軾知有可取之狀命諸將起土山先於楊命浦山上竪柵列營移前軍據之發西南界州縣卒二萬三千二百僧徒五百五十負土石集材木分命將軍義甫方宰盧?積先將精卒四千二百及北界州鎭戰卒三千九百爲遊軍以備剽掠. 十一月諸軍就前軍屯所起土山跨楊命浦抵賊城西南隅晝夜督役賊驚駭以銳士出戰又於城頭設弓弩砲石盡力拒之官軍隨宜?禦鼓?攻城以分賊勢. 有僑人趙彦獻計制砲機置土山上其制高大飛石重數百斤撞城樓?碎繼投火毬焚之賊不敢近土山高八丈長七十餘丈廣十八丈去賊城數丈富軾會五軍攻城又不克錄事朴光儒死賊夜分軍爲三出攻前軍營. 富軾令僧尙崇荷斧逆擊殺十餘人賊兵奔潰將軍于邦宰金叔積先金先權正均等率兵追擊之賊?甲入城. 明年二月賊以我起土山逼之欲於城內築重城富軾聞之曰: “賊雖築城何益?” 尹彦?池錫崇曰: “大軍之出今已二年曠日持久事變難料不如潛師突擊破重城可以成功.” 富軾不聽彦?固請於是分銳兵爲三道陳景甫王洙及刑部員外郞朴正明閤門祗候金禮雄等將三千人爲中道錫崇全鎔殿中內給事李侯等將二千人爲左道李愈及閤門祗候李永章金臣璉等將二千人爲右道將軍公直以所領兵入石浦道將軍良孟入唐浦道又使諸軍分道攻城無令賊專備西南隅部分訖厚賜軍士. 富軾還抵中軍至夜四?輕騎馳入前軍勒諸將大擧.

#高麗史98卷-列傳11-金富軾-009
丁巳昧爽景甫軍入楊命門拔賊柵進攻延正門錫崇軍踰城入攻含元門李愈軍亦踰城攻興禮門富軾以衙兵攻廣德門賊徒以我土山未就不設備及諸軍突至惶遽無所措富軾與正純督戰將士爭奮諸軍亦鼓?縱火燒城屋賊兵大潰官軍乘勝恣其斬?. 富軾令曰: “擒賊者賞殺降及剽掠者死.” 士皆*?{斂}刃而進會日暮雨作麾兵而却生擒及降者送順化縣飮食之. 是夜城中潰亂匡不知所爲闔家自焚死郞中維偉侯彭淑金賢瑾皆縊死鄭璇維漢侯鄭克升崔公泌趙瑄金澤升?自刎. 戊午西人執賊魁崔永等出降富軾受之下吏慰諭軍民老幼婦女令入城保家室使御史雜端李仁實侍御史李軾御史崔子英封府庫分兵守諸門使正純彦?金鼎黃率兵三千人入頓觀風殿號令城中禁虜掠. 己未以郞中申至?爲收拾兵仗使; 李侯爲百姓和諭安居使; 朴正明爲監檢倉庫使; 閤門祗候李若訥爲客館修營使; 錄事崔?稱白思淸爲城內左右巡檢使.

#高麗史98卷-列傳11-金富軾-010
辛酉富軾備軍儀入景昌門坐觀風殿西序受五軍兵馬將佐賀使人祠諸城隍神廟撫慰城中使按堵遣兵馬判官魯洙奉表獻捷曰: “王者之師有征無戰天威所被已日乃孚臣聞光武之征??三年乃定德宗之討希烈四載而平蠢爾姦兇據我城邑罪已浮於梟?惡亦積於丘山惟睿?之無遺至期年而斯剋銜枚踰堞列兵攻門士?交鋒賊已*?{?}氣步騎奮而霆擊呼?進而濤崩雲?雷車直斬鯨?之?風聲鶴?渾爲金革之音鼎魚環走以求生林鳥驚翔而?散其罪重而自知不免者?産息以燒亡其志劫而不能引決者甘鼎?以見?積日之憂一朝頓釋. 於是入淮西而宣布上意如解倒懸復長安而撫綏遺黎盖云歸處豈特市廛之不改巍乎城闕之俱存毒?旣除腥?已滌遂掃離宮之??聿瞻原廟之衣冠?坐?然仍?如舊父老士女漁樵芻??躍爭前驩呼相?謂不圖於今日乃復得爲王人此乃陛下體天地之常生用神武而不殺三靈薦祉四海輸誠電?風驅肆捷一戎之定川渟嶽峙允懷萬世之安臣等親承睿謀出管師律賴聖神之造惟以斷成非將帥之才愧無拙速.”

#高麗史98卷-列傳11-金富軾-011
壬戌承朝旨斬崔永及大將軍黃麟將軍德宣判官尹周衡注簿金智趙義夫長史羅孫彦梟首市街三日以分司戶部尙書宋先宥自兵興稱疾闔門掌書記吳先覺佯愚不附賊*大倉丞鄭聰以孝行聞皆旌表門閭. 初西人斬妙淸等傳首闕下卽請中軍差留守官如平時富軾遣盧令?將入城賊欲伺殺之醫學博士金公鼎密告其謀使令?不入. 少監韋瑾英以有老母不能背賊與韓儒琯安德?金永年僞爲?車若送喪將出門事洩瑾英儒琯被執榜掠?烙至死終不援引故德?永年得免公鼎瑾英儒琯德?永年及尹瞻親屬與老幼廢疾者皆原之. 其餘?執送京師下獄其勇悍抗拒者?西京逆賊四字流海島其次?西京二字分配鄕部曲其餘分置諸州府郡縣妻子聽任便許爲良人. 匡永等七人知常壽翰妙淸?沽鄭璇金信信弟致李子奇趙簡鄭德桓等妻子?沒爲東北諸城奴婢. 三月王遣左承宣李之?殿中少監林儀賜富軾衣服鞍馬金帶金酒器銀藥合詔曰: “逆雛趙匡以??小醜據險陸梁逋誅旣久非不知乘將卒欲戰之心倂力剪除?無遺種乃緣西都是始祖興業之地又念生齒衆多皆吾赤子不忍一切屠滅之故詔命開慰至于再三庶幾易心歸順以體朝廷矜恤之典此卿之所具知也自從元惡妙淸等見殲於帳下之後?嶺失策賊情一變戡定之功似不可一二日期也卿以文武之才都將相之任寬得士心沈機妙物凡所制禦之術已定於胸中始築城寨以休士卒終起土山以壓賊壘卒使逆類望風自潰束手出降不頓一戈下全城於反掌決不踰時收萬世之偉績非卿萬全之策不能至此.” 拜輸忠定難靖國功臣檢校太保守太尉門下侍中判尙書吏部事監脩國史上柱國兼太子太保又賜四軍兵馬使副判官以下銀絹綾羅各有差. 四月凱還賜富軾甲第一區十六年加檢校太師集賢殿大學士太子太師.

#高麗史98卷-列傳11-金富軾-012
王嘗召富軾置酒命讀司馬光遺表及訓儉文歎美久之曰: “光之忠義如是時人謂之姦黨何也?” 富軾對曰: “以與王安石不相能耳其實無罪.” 王曰: “宋之亡未必不由此也.” 王遣國子祭酒林光就第?賜金銀鞍馬米布藥物賞平西之功也. 二十年三上表乞致仕許之加賜同德贊化功臣號詔曰: “卿年雖高有大議論當與聞.” 二十三年上所撰新羅高句麗百濟三國史王遣內侍崔山甫就第?諭賜花酒毅宗卽位封樂浪郡開國侯食邑一千戶食實封四百戶命撰仁宗實錄五年卒年七十七謚文烈爲人?貌碩體面黑目露以文章名世. 宋使路允迪來富軾爲館伴其介徐兢見富軾善屬文通古今樂其爲人著高麗圖經載富軾世家又圖形以歸奏于帝乃詔司局鏤板以廣其傳由是名聞天下後奉使如宋所至待以禮三掌禮?以得士稱贈中書令配享仁宗廟庭有文集二十卷子敦中敦時敦時官至尙書右丞死於鄭仲夫之亂.

#高麗史98卷-列傳11-金富軾-013
○敦中仁宗朝擢魁科知貢擧韓惟忠等初擬第二王欲慰其父升爲第一屬內侍年少氣銳宮庭儺夕以燭燃鄭仲夫鬚仲夫由是銜之毅宗時累遷殿中侍御史王拜宦者鄭?閣門祗候敦中不署告身左遷戶部員外郞轉侍郞. 初吏部侍郞韓靖與李元膺構隙罷職王別創佛宇于仁濟院爲祝釐所適元膺死靖復職尤勤祝釐敦中與弟敦時重修富軾所創觀瀾寺亦以祝釐爲稱. 王謂敦中敦時靖曰: “聞卿等歸福寡人甚嘉之朕將往見.” 敦中等又以寺之北山童無草木聚旁近民植松栢杉檜奇花異草築壇爲御室飾以金碧臺?皆用怪石. 一日王幸寺敦中等設宴于寺之西臺?帳器皿甚華侈饌羞極珍奇王與宰輔近臣歡洽賜敦中敦時白金各三錠靖二錠羅絹各十匹丹絲各七十斤. 二十一年敦中拜左承宣燈夕王如奉恩寺夜還至觀風樓敦中馬素不調聞鉦鼓聲益驚突觸一騎士矢房矢躍出落輦傍敦中不遑自首王驚愕以爲流矢以儀衛?扇擁輦疾馳還宮宮城戒嚴命有司榜街市購捕逮者甚衆. 王疑大寧侯暻家?羅彦等所爲酷加鞫問誣服遂斬之又以禁衛不謹流牽龍巡檢指諭等十四人. 時王數幸延福亭與韓賴李復基許洪材等宴飮一日將移御念賢寺乘輿已駕又置酒舟中相與沈醉夜分忘歸衛士深怨韓李敦中前白王曰: “自朝至夜扈從軍卒皆飢倦王何樂之甚? 夜且晦冥有何觀覽久留此耶?” 王不悅而出已向曉矣普賢之變敦中亦從王行在途聞變佯醉墮馬逃入紺嶽山鄭仲夫挾宿怨購之甚急. 敦中密使從者入京城候家安否從者利重賞以告殺之于沙川邊敦中臨死嘆曰: “吾不黨韓李實無罪但流矢之變禍延無辜今日之及宜矣.” 子君綏.

#高麗史98卷-列傳11-金富軾-014
○君綏年未弱冠文學富贍?輩推爲巨手明宗朝擢魁科直翰林院高宗初拜侍郞. 時朝臣出使或有貪冒侵漁者民多怨咨君綏與李宗揆宋安國金周鼎崔正?等十一人被選爲諸道察訪使問民疾苦察吏淸汚適有契丹兵未遑廉按宗揆安國周鼎皆以黜陟不精見貶獨正?激揚得宜君綏後拜左諫議大夫代趙?爲西北面兵馬使以淸白愛民稱. 契丹兵至肅州永淸之境君綏率諸城兵擊之斬四百三十餘級虜二十一人獲馬五十餘匹及韓恂多智叛君綏仍知中軍兵馬事討之以計斬恂智函首送于京兵馬使金就礪?其不先報己乃囚君綏. 管下錄事有盧仁綏者素與君綏有隙因數?就礪又?崔怡遂流君綏于漢南時人寃之.

#高麗史98卷-列傳11-鄭襲明-000
鄭襲明.

#高麗史98卷-列傳11-鄭襲明-001
○鄭襲明迎日縣人倜?奇偉力學能文以鄕貢登第屬內侍仁宗朝累轉國子司業起居注知制誥與郞舍崔梓宰相金富軾任元?李仲崔奏等上書言時弊十條伏閤三日不報皆辭職不出王爲罷執奏官?諸處內侍別監及內侍院別庫召梓等令視事襲明獨以言不盡從不起右常侍崔灌獨不與上書供職如常議者鄙之. 襲明寓居富軾別第諫官劾襲明失*?{諫}臣體請罪之落起居注尋陞禮部侍郞毅宗卽位授翰林學士進樞密院知奏事. 初毅宗爲元子襲明侍讀仁宗慮元子不克負荷任后亦愛次子將立爲太子襲明盡心調護故得不廢襲明久居諫職有諍臣風仁宗深加器重使傅東宮及不豫謂毅宗曰: “治國當用襲明言.” 襲明自以先朝顧托知無不言毅宗憚之. 金存中鄭?日夜短之會襲明告病以存中權代其職襲明?知王意仰藥而死自是?倖日進王益縱恣逸遊無度嘗幸歸法寺馳馬至獺嶺茶院從臣皆莫及王獨倚柱謂侍者曰: “鄭襲明若在吾豈得至此?”

#高麗史98卷-列傳11-高兆基-000
高兆基

#高麗史98卷-列傳11-高兆基-001
○高兆基初名唐愈耽羅人父維右僕射兆基性慷慨涉獵書史尤工五言詩睿宗初登第出守南州淸白奉公仁宗朝拜侍御史. 李資謙修弘慶院以僧正資富及知水州事奉佑幹其事發丁州縣爲害甚巨資謙敗資富坐配島惟奉佑素結宦官僥倖復職兆基上*?論駁至再三?旨左遷爲工部員外郞後復爲臺官. 資謙之亂朝臣皆脅從失節其支黨?緣苟免至宰輔者多兆基欲斥去之屢上書力爭曰: “雖聖上寬大掩其*?{疵}疾何面目立朝廷見日月乎?” 王雖是兆基言不忍盡?大臣尋擢兆基爲禮部郞中實奪臺職也. 毅宗卽位拜政堂文學轉?知政事進中書侍郞平章事時金存中用事兆基屈己偸合時議非之爲諫官所劾降爲尙書左僕射賴存中救不數月復拜平章事尋致仕. 十一年卒無子輟朝三日命有司護喪賜謚.

#高麗史98卷-列傳11-金正純-000
金正純.

#高麗史98卷-列傳11-金正純-001
○金正純黃州人起寒素尙氣任俠善射御常語人曰: “男兒當立邊功以取名位安能鬱?苟活里閭*閒邪?” 睿宗朝尹瓘征女眞自請從軍有戰功累遷閤門祗候出守和水二州素不閑吏治不以簿書介意但擧大體亦無廢事. 仁宗朝西京反以都兵馬使從金富軾討平之授樞密院左副承宣賜金帶下詔?諭曰: “昔唐近臣守謙以偏將從事於裴度幕下助平淮蔡以今觀之無愧前輩.” 歷同知樞密院事守司空知門下省事二十年?知政事疾篤加推忠定難功臣開府儀同三司守太尉門下侍郞同中書門下平章事上柱國. 二十三年卒年六十謚忠襄正純天資勇悍意豁如也但不學好貨專事侈靡爲時所短.

#高麗史98卷-列傳11-鄭克永-000
鄭克永.

#高麗史98卷-列傳11-鄭克永-001
○鄭克永字師古樹州金浦縣人明敏好學擢魁科睿宗時累遷左諫議大夫中書舍人嘗上表請延訪群臣曰: “臣聞忠無不報信不見疑古嘗爲然今實有望夫?火於積薪之下而寢其上因未及然而謂之安養病於腹心之內而無其醫後必爲錮而莫之覺竊惟事勢方可痛傷臣謹按前漢書曰: ‘天下之患在於土崩陳涉起窮巷偏袒大呼而天下從風其故何也? 由民困而上不恤下怨而上不知俗亂而政不脩此三者陳涉所以爲資也此之謂土崩.’ 臣由是觀亦不可忍國家政令垢亂君臣道衰習亂安危無有脩省馴致災變不自覺知道貴因循耳蔽箴誨或以?遠公正爲不肖或以親信權貴爲上賢或猶豫而莫辨所從或偏信而不知所惑縱欺罔而不能制混智愚而不能分. ?近世以來民苦賦役大兵之後歲仍飢荒獻計者以徒法擾民心當官者以苛政傷國體公私耗竭姦軌熾興上縱弛於王綱下鬱伊於物議若事變之一起雖歎息以何爲? 伏以陛下聖智天生聰明自負以前古聖賢爲陳迹以當世臣輔爲備員宵?無稽古之勤?筵無延英之訪內微宗室維持盤石之勢外鮮腹心承衛社稷之忠唯常與近狎之徒僕隸之輩雜進巧說以成禍基陛下孤立而不自謀朝臣大息而無敢諫臣故扼腕痛心泣血叩?. 近與拾遺韓?各上*?具言此事又宰臣與諫官繼陳延訪之請至今?未見允許施行延頸?踵彷徨歎息有日矣. 伏望陛下??虛懷博延群彦稽朝綱之所致紊辨政道之所致*?{疵}何施而國勢可安何惠而生靈可活推之原本責以將來使和氣克充於海隅則*大平可齊於穹壤者矣. 臣又未知陛下以微臣爲拙而不足信謂狂言雖切而不足徵?而不論者臨表尙有可惑故謹幷繕寫唐陸贄奉天論延訪朝臣表一道隨表以聞.” 仁宗初拜翰林學士遷寶文閣學士以韓安仁表弟?李資謙流南裔資謙敗召還授東京留守. 五年判尉衛寺事翰林學士知制誥尋卒年六十一克永工文詞嘗從平章事崔弘嗣入宋其著述爲中國人稱許.

#高麗史98卷-列傳11-朴挺?-000
朴挺?.

#高麗史98卷-列傳11-朴挺?-001
○朴挺?竹州人性寬洪睿宗時登第調慶源郡判官仁宗初累遷左正言言事?旨出知仁州仁州卽慶源郡. 前後?政如一課爲當時最擢殿中侍御史自是出入臺諫幾二十餘年論議務擧大綱不爲苛細. 嘗與知御史臺事崔灌侍御史印毅崔述中安淑等論樞密使陳淑嘗討西京受人奴及寶帶伏閤三日不報皆杜門不出仁宗召諭令視事挺?與述中固爭不就職. 淑由是竟免挺?尋遷右副承宣進退都雅應對明敏爲王所重拜樞密院副使兼太子賓客. 二十三年卒年五十七謚忠質父永侯嘗誡以忠孝之道挺?亦以自勵然奪其舅妾田廬臧獲使其母子寒餓而死時議薄之.

#高麗史98卷-列傳11-崔思全-000
崔思全.

#高麗史98卷-列傳11-崔思全-001
○崔思全耽津人初爲內醫累遷少府少監睿宗患背疽召思全視之思全以爲微?必無患不卽理至不救宰相韓安仁文公美請置於法仁宗止令徒二年思全?之遂構安仁公美于李資謙流之語在安仁傳. 尋授軍器少監時資謙旣擧兵犯闕勢甚橫王密與思全謀之. 思全曰: “資謙所以跋扈者惟恃拓俊京若得俊京則兵權內屬資謙特一夫耳.” 王曰: “俊京爲國公腹心至結昏姻而弟俊臣子純皆爲官兵所害以是疑之.” 乃筮得吉兆思全因往俊京家諭以忠義曰: “太祖列聖神靈在天禍福可畏資謙特籍宮掖之勢爾無有信義不可與同好惡公宜一心奉國以立永世不朽之功.” 俊京心然之遂決策去資謙王錄俊京功幷賞思全擢兵部尙書賜推忠衛社功臣號加守司空尙書左僕射. 制曰: “朕幼年?政外戚專權作威作福多所中傷殺韓安仁流文公美崔弘宰等五十餘人朝廷爲之一空威振國內寡人至於孤立自是多樹朋黨禍將不測. 至丙午二月近侍員僚及一二大臣請除其權朕不敢不從而彼乃肆毒犯闕宮殿府庫焚蕩無遺及朕出御延德宮凡在左右侍衛軍士或斬殺之或流竄之凶焰益熾禍變難測. 卿密諭俊京同心定策以五月二十日掃除凶逆再安宗社功不可忘宜令有司書三韓後壁上功臣之次.” 轉?知政事判尙書刑部事進門下侍郞同中書門下平章事.

#高麗史98卷-列傳11-崔思全-002
自以起寒地位極寵懇請致仕乃許之賜甲第一區詔曰: “朕聞疾風知勁草板蕩識貞臣歲丙午禍起蕭墻宗社幾危板蕩之勢已極矣在朕左右忠義之士尙未免於白刃誰能出力以衛社稷惟卿奮不顧身與人好謀辨論逆順開諭禍福雖俊京之悍?亦揮淚感激知宗所尊轉禍爲福復安宗社卿之功也卿雖退居在予褒?之心何敢少?.” 遂加開府儀同三司守太尉柱國十七年卒年七十三輟朝三日贈賻加等謚莊景配享仁宗廟庭子弁烈. 思全嘗與弁烈. 金?各一具及沒妾竊其一弁怒欲鞭之烈曰: “此人先君所愛當傾家産以恤之?此物耶? 弟所得者尙存請以遺兄.” 王聞而嘉之曰: “可謂孝且仁矣御筆賜名曰孝仁.

#高麗史98卷-列傳11-金珦-000
金珦.

#高麗史98卷-列傳11-金珦-001
○金珦字富民安東府人起胥吏無學識淸愼能幹事仁宗朝由閤門祗候出爲慶源郡使政尙廉勤召拜監察御史累遷兵部尙書同知樞密院事女嫁李資謙子之甫然不以姻?附. 及資謙謀逆事迫王密遣宦者以手書急召拓俊京俊京以示珦珦下席泣曰: “君命如此雖亡身滅族豈可不赴之?” 遂與俊京謀執資謙囚之竟不自言人莫知其功. 王常稱之曰: “有功不求人知可謂賢矣.” 賜衛社功臣號加檢校司徒知門下省事進中書侍郞同中書門下平章事. 上表乞退王不許曰: “卿以不貳心之忠奮不可奪之節屬朕卽位遭家多難乃挺身翼衛掃除奸賊旣與共其憂宜與共其樂遽起丘園之興豈朕待卿之意有未至耶?” 表至五上乃許之十三年卒輟朝一日謚元靖.

#高麗史98卷-列傳11-崔滋盛-000
崔滋盛.

#高麗史98卷-列傳11-崔滋盛-001
○崔滋盛水州人登第補殿中內給事仁宗朝歷官至特進檢校司徒守司空中書侍郞同中書門下平章事. 嘗與吏部侍郞林存掌貢擧存出賦題云: “聖人耐以天下爲一家.” 諫官奏: “按耐古能字奴登切今以奴代爲韻非是請改命他人再試.” 不允因命滋盛存更試之. 滋盛又命題云: “天道不閑而能久.” 法司又奏: “按禮記云: ‘天道不閉而能久.’ 家語錯本以閉爲閑今貢院不考正經而據錯本命題請罷兩貢擧職停今年選.” 王重傷大臣意但命簡經義論可取者止二十五人賜第罷滋盛存職命刑部治其罪尋復職加開府儀同三司累上表致仕. 二十一年卒年七十九謚忠烈性剛敏所歷有能聲李資謙之亂就其第執事人以此少之.

#高麗史98卷-列傳11-金縝-000
金縝.

#高麗史98卷-列傳11-金縝-001
○金縝溟州人少力學登第出知靈光郡有善政安撫使崔渭以忠淸自許少許可人特以縝爲最秩滿爲右補闕又爲淸州牧副使其政如靈光入爲秘書少監仁宗朝歷國子大司成御史大夫左散騎常侍進同知樞密院事. 李資謙拓俊京之亂縝在直廬見宮闕連燒歎曰: “我平生拙直不畏强禦與李拓有隙出必遇害與其死於賊手不如自盡.” 使從者閉戶逮火而死年五十六亂定嘉其節義贈謚烈直賜子壻爵一級.

#高麗史98卷-列傳11-林完-000
林完.

#高麗史98卷-列傳11-林完-001
○林完本宋人登第累遷禮部員外郞仁宗置書籍所于壽昌宮側完與金富轍等諸儒臣更直備顧問轉國子司業知制誥. 王以?變下詔求言完上*?曰: “臣嘗謂進言非難而聽其言者爲難聽言非難而行其言者爲尤難故曰: ‘忠臣之事君也言切直則不用而身危不切直則不足以明道.’ 昔漢文之世天下可謂無事矣賈誼猶有痛哭流涕長太息之言近者天變異常陛下祗畏天命思聞直言下詔求言此萬世之福也. 臣嘗觀董仲舒策有曰: ‘國家將有失道之敗天乃先出災異以譴告之不知自省又出怪異以警懼之尙不知變而傷敗乃至此見天心之仁愛人君而欲止其亂也自非大無道之世天盡欲扶持而安全之人君所以上答天譴者非勉强以實應之則不可也.’ 傳曰: ‘應天以實不以文.’ 所謂實者德也所謂文者若今之道場齋醮之類是也. 人君修德以應天不與福期而福自至焉若不修德而徒事虛文則非徒無益適足以瀆天而已. 書曰: ‘皇天無親惟德是輔.’ 又曰: ‘黍稷非馨明德惟馨.’ 所謂德者豈他求哉在人君用心與夫行事而已. 用心善而見諸行事者若堯舜禹湯文武成康是也故一云爲一注措皆合於天心而能享無疆之休用. 心不善而見諸行事者若桀紂幽?秦始皇是也故一云爲一注措皆悖於天道區區一身尙不能保又烏能享天下國家哉? 且天之於人相去遼絶非言可諭而福善禍*?{淫}疾若影響. 比年以來災變屢作饑饉?臻近者白虹貫日正陽之月雷震特異此近古未聞也意者陛下應天以文而不以實耶何其醮祭之煩而變異之多耶. 天之譴告如此足以見天心之仁愛陛下猶父母之譴告其子切欲扶持而安全之也陛下豈可不勉强以實而應之耶? 勉强以實在乎革當今之弊革今之弊在乎遵太祖之遺訓擧文宗之舊典而已. 太祖之訓其詳臣不得而聞伏思當時撥亂反正設紀陳綱必有神謀睿?國史所載可考而知至如文宗之遺風餘烈距今未遠時或聞先生長者之言不覺淚下沾襟. 觀其躬行節儉進用賢才名器不假於匪人威權不移於近?雖戚里之親而無功者不妄賞左右之愛而有罪者必加罰宦官給事擇其謹愼少壯者不過十數輩以備?掃屬內侍必選其功勞才能者不過二十餘人所司庶官各竭其能冗官省而事簡費用節而國富故*大倉之*栗{粟}陳陳相因家給人足時號*大平此我朝賢聖之君也. 近代以來一切反是凡百執事倍數於前驕侈日滋廉恥道喪挾權恃勢剝削誅求加之以重*?{斂}勞役人心胥怨設使賈誼見今日之勢豈特太息流涕痛哭而已哉? 臣竊爲陛下計責身修省上答天譴莫若行祖宗之良法善政而已. 今欲行祖宗之法必不利於權貴故雖有善政朝行夕改法度無常實非陛下勉强脩德之意也. 惟陛下至誠發於聖心責諸輔相質之神明痛抑左右欺蔽之姦絶其陰陽怪誕之說日愼一日行之不已使鴻業增光以爲萬世無疆之休. 近日怪誕之說大起於妙淸臣觀妙淸惟事姦詐欺君罔上與宋朝林靈素無異也靈素挾左道眩惑上皇躁進之士屈己*?{諂}事以求榮顯當是之時災變屢見而上皇不悟及至智盡計窮終於敗亂而後已雖誅靈素何益於事! 此陛下之所親聞也覆車之轍其可蹈乎? 陛下寵信妙淸左右近習及諸大臣交相薦譽以爲聖人根深?固牢不可拔. 自太華宮之役勞民動衆百姓怨咨往歲巡幸災發佛塔今年巡幸流星馬禍相繼而作且此宮闕本爲求福今已七八年而無一休祥災變?至其故何也? 天意若曰: ‘姦邪之人熒惑人主人雖可欺天可欺乎?’ 前日之變天其或者警悟陛下耳陛下豈可惜一姦臣而違天意乎? 願陛下奮乾剛之威斬妙淸之首上以答天戒下以慰民心此天下之公言非愚臣之敢私也惟陛下察之.”

#高麗史98卷-列傳11-崔奇遇-000
崔奇遇.

#高麗史98卷-列傳11-崔奇遇-001
○崔奇遇字正甫舊名巨鱗中第補尙州司錄以淸勤聞睿宗朝歷齊安大原二侯僚佐爲所敬憚. 朝廷用兵東鄙以李資諒爲將奇遇上書言: “資諒王后叔父萬一失律不宜加刑.” 由中書注書出爲淸州通判爲政嚴於御史矜恤小民. 嘗行部途中遇暴雨避村舍有神托人曰: “前有猛獸宜小休.” 雨霽行虎果傷人于路王聞而異之秩未滿徵爲右正言上書言六事不報. 王幸安和寺還將駐?王輪寺南街奇遇諫曰: “爲樂非其所請入宮.” 從之. 累遷至左司諫遷御史以起居舍人爲西海道按察使李資諒營院館侵奪吏民田園掌其事者因緣謀利爲民害奇遇奏禁之一方大喜. 李資謙大起屋宇遣使求鐵于海州囑曰勿令崔按察知之.

#高麗史98卷-列傳11-崔奇遇-002
仁宗卽位資謙專制國命奇遇言: “陛下新登寶位宜有善政以慰民心而?近???遠學士大夫此臣所缺望乞常御便殿詳延儒臣訪問今古引見兩府咨諏國事一遵太祖遺訓.” 又言: “朝鮮國公不宜區區親細務.” 其意欲陽示尊崇而陰奪其權也王留其*?不下. 或有言國公尊貴百寮宜拜奇遇曰: “非王氏而拜之如朝廷禮何?” 其年冬雷震開國寺浮圖奇遇又上言: “漢延光中冬雷屢作實由閻皇后兄弟專秉威權之所召災不妄作願陛下悟皇天之譴告圖所以*渭{消}變之術.” 言甚切直資謙聞而銜之及韓安仁等被禍奇遇以姻黨竄高城縣資謙敗召拜戶部員外郞尙州牧副使轉吏部郞中起居注賜金紫. 有疾王遣內醫視疾賜御藥奇遇謂其子曰: “吾君終始之惠惟汝目見吾未得報萬一命也汝無?吾志.” 遂卒年五十八奇遇天資魁傑身長七尺自少有文藻負氣?爲事不肯碌碌隨人卒以流落不得展其志子應淸應時.

#高麗史98卷-列傳11-金守雌-000
金守雌.

#高麗史98卷-列傳11-金守雌-001
○金守雌字谿甫舊名理尙州人少喪父負?遊學四方中第調金壤縣尉遷國學學諭?去杜門不出理田園?蔬以自給日與兒童講習爲樂. 仁宗朝直史館李資謙之亂宮闕連燒守雌直禁中負國史至山呼亭北掘地藏之得不焚. 遷直翰林院朱幾有疾不樂在近職又以母老乞郡出爲禮州防禦使卒. 毅宗時吏部奏: “守雌於丙午之亂入直史館不惜身命移藏國史昔唐韋述爲史官祿山之亂抱國史藏南山身陷賊中?僞官賊平流?州死廣德初以功補過贈右散騎常侍述終?僞官至於流死猶論其功今守雌一無所累例補外官而死未蒙顯賞深可惜也乞依古例追贈官爵.” 乃贈吏部侍郞翰林侍讀學士知制誥.

#高麗史98卷-列傳11-崔濡-000
崔濡.

#高麗史98卷-列傳11-崔濡-001
○崔濡字元澤本溟州吏少敏悟善屬文年十九中第補校書校勘累遷中書舍人仁宗朝歷翰林學士承旨御史大夫?知政事進門下侍郞同中書門下平章事卒年六十九謚莊敬. 爲人魁梧有風標歷任中外以公淸聞晩有疾步履甚艱猶不退時人譏之.

#高麗史98卷-列傳11-李璹-000
李璹[*(李)瑋].

#高麗史98卷-列傳11-李璹-001
○李璹樹州人父靖恭登第官至門下侍中謚文忠配享順宗廟庭. 璹性貪鄙無行登第席父勢事睿仁二朝累官至?知政事. 其妻平章事金仁揆?也仁揆以李資謙親黨流璹幸其災據仁揆第奪家産奴婢及仁揆還責之璹慙懼密與其子溫卿誣構仁揆謀逆作飛書夜投御史臺爲巡檢所執有司請配流仁宗以妃任氏外王父兄弟止免官卒弟瑋.

#高麗史98卷-列傳11-李璹-002
○瑋字直淸登第累遷戶部員外郞宣宗聞郡縣守多非其人選瑋及尹瓘崔思悅等分遣諸道撫民疾苦瑋不稱旨免後爲黃州牧副使以淸勤撫字聞睿宗朝歷刑部尙書門下侍郞平章事賜佐理功臣號. 十一年守太保門下侍中明年進太傅封桂陽伯食邑二千戶食實封三百戶尋致仕進爵爲公賜匡國功臣號. 仁宗納其外孫女爲妃加中書令又賜鎭定功臣號食邑二千五百戶食實封五百戶. 十一年卒年八十五謚莊肅瑋喜殖貨家居雖米?必知出入.

#高麗史98卷-列傳11-許載-000
許載.

#高麗史98卷-列傳11-許載-001
○許載字壽康孔巖縣人由刀筆吏起積勞出調鐵州防禦判官在官淸白有惠政. 九城之役以中軍錄事守吉州城女眞來攻載與兵馬副使李冠珍等固守數月城幾陷勵士卒一夜更築重城以拒之虜乃退以功拜監察御史又爲行營兵馬判官與金義元等擊女眞于吉州關外斬三十級獲其介仗牛馬遷雜端. 睿宗嘗幸八關會還至閤門前駐?唱和命倡優歌舞仗內夜幾至三鼓載與御大夫崔贄進諫王嘉納之. 三爲兩界兵馬使久在邊知敵情奏守邊策王下兩界諸鎭使遵用. 載不學無術仁宗朝李資謙拓俊京用事載傾心附之遂登宰輔官至中書侍郞同中書門下平章事王惡其朋比屢與左右言之. 及資謙敗諫官上*?極言其罪爲俊京所庇久之貶知?州防禦使又貶其子純爲全州防禦判官物意快之. 載秩滿除兵部尙書仍令致仕臺*?{諫}論駁會西海道按察使奏: “載在?州有政績不可?.” 遂拜戶部尙書致仕尋加開府儀同三司檢校*大尉卒年八十三.

列傳卷第十一.


#高麗史99卷-列傳12-00-000
列傳卷第十二. 高麗史九十九.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史99卷-列傳12-梁元俊-000
梁元俊.

#高麗史99卷-列傳12-梁元俊-001
○梁元俊字用章忠州人起自胥吏監光州務妻事姑不謹黜之妻與子號哭乞哀終不許至使其妻獨還人或譏其不仁. 仁宗時累遷殿中侍御史出爲尙州副使政尙廉勤吏民稱之.  毅宗初拜御史大夫轉知門下事十年進門下侍郞平章事明年致仕又明年卒. 性淸儉淳直終始一節不事産業不通?謝門巷蕭然嘗與諫官論鄭?堅執不變時議重之子文熒淸直有父風官至御史中丞.

#高麗史99卷-列傳12-崔惟淸-000
崔惟淸[*(崔)?*(崔)璘*(崔)詵*(崔)宗峻*(崔)?*(崔)文本*(崔)坪*(崔)雍.

#高麗史99卷-列傳12-崔惟淸-001
○崔惟淸字直哉昌原郡人六世祖俊邕佐太祖爲功臣父奭初名錫擢魁科事文順宣三朝位至守太保門下侍郞同中書門下平章事判吏禮部事謚譽肅. 惟淸少孤嗜學睿宗時登第乃曰: “儒者當學古入官.” 遂杜門讀書不求仕宦有薦者辭以學未就後被薦直翰林院.

#高麗史99卷-列傳12-崔惟淸-002
仁宗卽位李資謙謀逆大臣有不附己者輒以計誅竄平章事韓?如號剛正非罪見流惟淸?壻鄭克永爲?如表弟連坐貶斥惟淸亦失職及資謙敗召入內侍累遷左司諫出?尙州有德政. 秩滿授侍御史轉御史中丞言事?旨遷殿中少監尋以諫議大夫. 如金謝冊命言動中禮金人歎服移牒使加爵祿比還拜戶部侍郞後出爲東北面兵馬副使朔方倚如長城召拜承宣.

#高麗史99卷-列傳12-崔惟淸-003
毅宗初陞知奏事出納惟允驟進中書侍郞同中書門下平章事判兵部事. 時郞中鄭?坐陰結大寧侯流外惟淸?妹壻也?宴大寧惟淸假器皿壹諫劾以失大臣體貶南京留守使連貶忠廣二州牧使. 雖久淹外寄處之怡然王悟其忠直無他欲復拜平章事有沮之者乃以守司空左僕射致仕.

#高麗史99卷-列傳12-崔惟淸-004
鄭仲夫之亂文臣皆被害諸將素服惟淸德望戒軍士勿入其第以至期功之親俱免禍. 有刑部尙書韓就者湍州人也工術數能言人禍福亦以智保全官至中書侍郞平章事. 明宗立以惟淸宿德舊望拜中書侍郞平章事尋守司空集賢殿大學士判禮部事仍令致仕四年卒年八十謚文淑.

#高麗史99卷-列傳12-崔惟淸-005
自幼至老手不釋卷經史子集靡不該通又酷好浮圖日誦佛經所至學生沙門質問者?集嘗奉詔撰李翰林集註柳文事實王覽之嘉賞鏤板以傳又有所著文章數百篇及南都集. 子八????詵讓二人祝髮. ???詵皆登第歲?母?禮部尙書?閣門祗候?錄事讓雜職署令讓孫雍.

#高麗史99卷-列傳12-崔惟淸-006
○?少聰悟善屬文明宗初爲正言論事?貴倖落職尋起爲吏部員外郞出按東南道有聲績累遷?知政事. 神宗時拜中書侍郞平章事進守太尉門下侍郞同中書門下平章事. 上章乞退遂致仕閑居扁其齋曰雙明與弟守太傅詵及太僕卿致仕張自牧東宮侍讀學士高瑩中判秘書省致仕白光臣守司空致仕李俊昌戶部尙書致仕玄德秀守司空致仕李世長國子監大司成致仕趙通等爲耆老會逍遙自適時人謂之地上仙圖形刻石傳於世. 熙宗七年卒年七十七謚靖安子臣胤尙書臣英郞中臣胤子璘.

#高麗史99卷-列傳12-崔惟淸-007
○璘器局宏深少不護細行與豪俠子薄遊?酒*閒年幾三十始發憤讀書康宗朝登第歷臺*?{諫}高宗時出爲羅州副使. 時原栗人李延年自稱百賊都元帥嘯聚山林寇掠州郡璘與指揮使金慶孫擊破之以功超拜右副承宣累遷?知政事.

#高麗史99卷-列傳12-崔惟淸-008
蒙古大擧入侵宰樞請遣安慶公?如蒙古乞班師王不允璘獨前奏曰: “愛子之情無貴賤一也然不幸有死別者殿下何惜一子? 今民之存者十二三蒙古不還則民失三農皆投於彼雖守一江華何以爲國?” 王不得已?之宰樞欲使僕射金寶鼎從安慶公行王以璘代之.

#高麗史99卷-列傳12-崔惟淸-009
先是永寧公?質蒙古及安慶公至帝以爲實永寧公母弟禮待甚厚黃驪人閔?訴於帝曰: “?非王親子且高麗族誅李峴降城官吏亦皆誅殺.” 帝謂?曰: “汝前稱王子何也?” 對曰: “臣少養宮中以王爲父后爲母不知非眞子也今使臣崔璘實前日以我入質者也請問之.” 帝問璘對曰: “?乃王愛子非親子也所進表在可驗.” 帝曰: “愛子親子異乎?” 曰: “愛子者養人之子以爲己子也若所生子則何更稱愛乎?” 帝驗前表皆稱愛子遂不問官至門下侍郞平章事嘗再知貢擧號稱得士四十三年卒謚文景. 臨絶妻子泣曰: “我輩何依而生?” 璘微笑曰: “爾輩其爲戎乎?” 後果俱沒戎兵.

#高麗史99卷-列傳12-崔惟淸-010
○詵明宗時爲右司諫時恭睿太后患乳?王召弟僧?曦侍病?曦多亂宮女又通公主穢聲聞外詵*?諷曦穢行請出之於寺. 王大驚曰: “不意司*?{諫}離*閒我兄弟.” 遂罷詵自後臺諫無敢言者朝臣皆附?曦賄賂公行久之判秘書省事與吏部尙書鄭國儉等?校增續資治通鑑又*?{刊}正太平御覽. 神宗朝累遷?知政事王以詵年高有德超拜守太傅門下侍郞同中書門下平章事判吏部事旣而引年致政熙宗五年卒輟朝三日謚文懿. 詵以文學聞於世恬淡寡言不以門地自負禮賢下士再知貢擧多得名士配享熙宗廟庭. 子宗源宗峻宗梓宗蕃宗源檢校太子詹事宗梓左僕射子?宗蕃承宣子坪.

#高麗史99卷-列傳12-崔惟淸-011
○宗峻神宗四年擢魁科高宗朝累官至左承宣舊制國子監以四季月六衙日集衣冠子弟試以論語孝經中者報吏部吏部更考世系授初職. 宗峻欲令其子試之國子正錄以非試日不聽宗峻屬崔瑀請之乃得試時人譏之. 歷左散騎常侍知門下省事累拜至門下侍中二十九年乞退王不允曰: “崔侍中終始一節淸廉奉國比來國家多故議論紛?臨機善斷遷都衛社功無與比豈循常例遽令謝事?” 遂賜?杖. 三十三年卒爲人嚴重寡言喜聲色居處飮食過侈靡.

#高麗史99卷-列傳12-崔惟淸-012
○?氣度雄偉倜?敢言善斷事高宗朝登第官累樞密院使金俊謀誅崔?邀與計議?子牽龍行首文本與中郞將李柱散員庾泰校尉朴瑄隊正兪甫等密爲書通于?及誅?籍其家得書一通乃文本洩俊謀也. 俊與柳璥請殺文本等王曰: “此輩狂惑唯?目前何知大義? 赦之可也然卿等有請可流之.” 璥等固請王曰: “必欲殺之何更聞爲卿等可自爲之.” 乃起入內璥等伏地謝罪遂流文本于島. ?有怨言忌者謂俊曰: “?怨公等恐他日生變.” 俊遂白王曰: “?恃家世驕傲嘗廷叱上將軍趙日成今又怨臣等臣等皆不自安請罪之.” 王不許俊等力請王不得已流黑山島. 押行別抄到?家直入?叱曰: “此非賊家乃宰相家也.” 遂坐聽事呼別抄謂曰: “吾何罪.” 曰: “不知.” ?曰: “汝不知吾又何知.” 談笑自若至江見所乘船小且無帳幄立馬曰: “宰相乘如此小?邪?” 別抄卽改之遂乘而去. 明年將軍李仁柱謂俊曰: “崔?大相也非罪遠竄朝野嘆惜宜速召還.” 俊聞于王乃還. 元宗初復拜樞密院使尋遷守司空左僕射九年以守太傅中書侍郞平章事致仕卒.

#高麗史99卷-列傳12-崔惟淸-013
?嘗與河千旦李淳牧同在誥院河李俱有文名?倚其閥閱待之甚輕河李亦不屈有?撰進*?隣國徵詰書?當秉筆搔首苦吟未得其意擲筆罵曰: “此鄕曲布衣輩所以自負者耶.” 子文本文立文立三司使.

#高麗史99卷-列傳12-崔惟淸-014
○文本蔭授刪定都監判官補牽龍行首累拜親從將軍忠烈初拜承宣鷹坊吳淑富方文大等自草宣傳消息三通因李貞以進曰: “羅州長興管內諸島民請專屬捕鷹又籍洪州曲楊村民戶口悉屬鷹坊又三道內能捕鷹者勿限名數皆免?役.” 王命承宣?寫行之令一聽淑富等指揮文本言: “淑富等所至虐民逞欲按察守令懲安?辛佐宣之事莫敢誰何且屬鷹坊者悉免?役國家安所調發請勿遣淑富等臣以消息諭諸道按察使亦可辦也.” 不從. 二年以密直副使版圖判書卒年四十四無子文本姿魁梧性高倨沈重不苟俯仰有大臣體嘗有上國使者問於人曰: “汝國中若此者有幾人乎?”

#高麗史99卷-列傳12-崔惟淸-015
○坪性沈厚謹言行高宗朝登第累遷侍御史?權臣出爲定遠副使召還拜刑部郞中累遷樞密院副使以伯父宗峻親嫌不得入省卒年五十五無子.

#高麗史99卷-列傳12-崔惟淸-016
○雍字大和初名夔少嗜學與同志十人約十年讀書未數年餘皆?去雍獨力學十年無書不讀時以博洽稱. 高宗時登第補大官丞累遷典理佐郞忠烈王自太孫時迎以爲傅及卽位留意文學召拜國子司業日與論通鑑歷官國學典酒世子宮令眷遇尤重以目有圓?終不得典誥. 十八年進副知密直司事文翰學士致仕卒雍性巧好音律聚學徒授書多公卿貴?少寒素者. 時有金保宜者中第雍實借述人譏之子元中元直元直子瑩自有傳.

#高麗史99卷-列傳12-李公升-000
李公升.

#高麗史99卷-列傳12-李公升-001
○李公升字達夫淸州人六世祖希能五世祖謙宜皆從太祖定三韓爲功臣. 公升少穎悟能屬文仁宗朝擢第直翰林院累遷右正言毅宗初轉殿中侍御史奉使如金時使金者例收管下軍銀人一斤公升不取一錢人服其淸. 王嘗乘月遊淸寧齋目公升曰: “秋月澄霽無一點塵正如公升胸中.” 官累右承宣左諫議大夫王督署宦官鄭?告身公升不得已署之轉知御史臺事. 王又召公升及中丞宋淸允侍御史吳忠正等曰: “鄭?自寡人在襁褓時辛勤阿保以至今日故除權知閣門祗候以酬其勞已經三載卿等不署告身實非臣子愛君之心苟不署之若輩皆??.” 淸允忠正俯伏流汗獨公升不奉旨王怒譴出之後王又召臺諫督署?告身皆唯唯公升猶不奉旨王責公升曰: “汝嘗爲諫官旣署?告身今反不署何也?” 對曰: “臣悟昨日之非故不奉詔.” 王怒?公升就舍諫議大夫金*양等又上*?諫不報王尋命公升出視事陞知奏事. 金遣使賜羊有一羊四角公升以爲瑞獸表賀時人嘲爲四角承宣. 王親?*大廟公升遽奏祀事已辦王入廟庭則未辦王大怒欲加重責賴右承宣李聃營救遷刑部尙書.

#高麗史99卷-列傳12-李公升-002
先是王於館北宮作窟室築臺飾以金玉極侈麗與宦者白善淵王光就等置酒召公升*양聃縱飮王醉入幕命左右唱和公升句云: “功名富貴盡驅花下之三盃.” 至是見斥人以爲詩讖. 後同知樞密院事吏部尙書二十二年上箋請老遂以?知政事判工部事致仕園中結茅宇穿沼築塢植花卉幅巾藜杖逍遙其*閒賓客子弟有造謁者輒以詩酒相?不喜食肉?以蔬果而已.

#高麗史99卷-列傳12-李公升-003
明宗三年李義方等搜殺文士公升匿佛日寺有邀功者擒詣義方公升嘗卜延福亭之基遂興大役人多怨之以故義方欲殺之賴門生文克謙免. 五年王尊舊德拜中書侍郞平章事十三年卒年八十五謚文貞葬日柩未?子椿老桂長以陰陽拘忌徑還其家克謙竟襄事.

#高麗史99卷-列傳12-李公升-004
公升美鬚髥童顔不老操行高潔不事生産性輕躁不能容人之過見輒慢罵初內侍趙剛實家與公升第相對剛實管左倉日受人賂米公升*孰{熟}見之一日剛實謁公升于樞密院公升於坐中數其事?聲罵之剛實大慙又僧觀遠好遊公卿*閒克謙嘗携謁公升熟視曰: “此僧無可取不意公偕也.” 遂罵逐之然後飮酒盡歡. 椿老字固存官至?知政事熙宗五年卒年七十七謚貞肅嘗按西海吏民畏服累歷華要以淸謹稱桂長登第累官至守太傅門下侍郞同中書門下平章事同修國史四掌貢擧所取多知名士.

#高麗史99卷-列傳12-申淑-000
申淑.

#高麗史99卷-列傳12-申淑-001
○申淑高靈郡人博覽群書仁宗朝登明經科以淸儉忠直著名累遷御史雜端. 毅宗初淑與侍御史宋淸伏閤言事三日不報淑等謝病歸第後除右諫議大夫又伏閤言事平章文公元知門下崔子英始與議不至. 內侍尹彦文聚怪石築假山于壽昌宮北園構小亭其側號曰萬壽以黃綾被壁窮極奢侈眩奪人目. 一日王宴于亭將罷假山頹牝?鳴御史中丞高瑩夫侍御史韓靖崔均深等伏閤三日請黜彦文及韓就李大有榮儀等不聽瑩夫等杜門不出御史大夫崔允儀獨不與伏閤淑乃與給事中林儆等復上*?切諫王勉從之黜彦文等四人. 後數月淑又伏閤力陳時弊公元子英及平章庾弼政堂文學金永錫又不至.

#高麗史99卷-列傳12-申淑-002
十二年轉知門下省事時王以宦官鄭?權知閣門祗候淑與*?{諫}議大夫金*양柳公材中書舍人洪源滌起居舍人金于蕃左正言許勢修等上*?諫之不得淑復獨詣闕上*?請削?職. 王曰: “古無大臣獨諫者.” 對曰: “自祖聖創垂以來亦無宦寺拜朝官者至聖朝始有之無乃不可乎臣聞此以還居常憤?食不知味故敢來請若臣言非請誅臣是則願賜兪允.” 王乃削?職然惡其彈劾不已月餘左遷守司空. 明年?官歸鄕有詩云: “耕田消白日採藥過靑春有水有山處無榮無辱身.” 尋召還以?知政事致仕十四年卒.

#高麗史99卷-列傳12-韓文俊-000
韓文俊.

#高麗史99卷-列傳12-韓文俊-001
○韓文俊大興郡人父惟忠以勤儉正直見重於時官至平章事文俊性雅正少能屬文有逸氣惟忠嘗謂人曰: “興吾門者必此兒也.” 仁宗朝登第才名聞於世時方重外寄歷長州長興南原三郡副使南京副留守皆有惠政門人吳世材嘗投詩曰: “南蘇三郡俗東撫一州民.” 世謂實錄. 明宗初拜大府卿擢樞密院右承宣陞副使?宋有仁降授判司宰寺事官累?知政事寶文閣大學士判禮部事遷政堂文學判兵部事十四年進門下侍郞平章事判吏部事銓?平允. 明年因星變上*?字{箚子}詐乞退不允及年七十謝事家居日與高人韻士逍遙詩酒二十年卒輟朝三日謚貞懿文俊有識鑑三掌禮?所取多名士.

#高麗史99卷-列傳12-文克謙-000
文克謙.

#高麗史99卷-列傳12-文克謙-001
○文克謙字德柄南平郡人父公裕知門下省事集賢殿大學士謚敬靖克謙初以伯父公仁蔭補刪定都監判官. 國制以藍衫就試者例不過三赴克謙屢擧不中嘆曰: “白衣且十赴藍衫何止三赴?” 請以五赴爲限朝議從之遂爲恒規.

#高麗史99卷-列傳12-文克謙-002
克謙從宦未常廢業毅宗時登第累遷左正言伏閤上*?曰: “宦者白善淵專擅威福密與宮人無比爲醜行術人榮儀執左道取媚于上置百順?北兩宮私藏財貨以支祝釐齋醮之費而與善淵掌其務凡兩界兵馬五道按察陛辭之日必於兩宮置酒慰餞令各獻方物隨其貢奉多少以爲殿最至使家抽戶*?{斂}以召民怨知樞密事崔??職掌樞要勢傾中外貪?無厭不附己者必中傷之財累鉅萬請斬善淵無比黜榮儀充牧子罷??以謝一國.” 又語及宮禁?薄之事王大怒焚其*???詣闕請辨王召克謙對辨克謙言甚切至遂貶黃州判官. 初克謙草*?諫議李知深給事中朴育和起居注尹鱗瞻等不肯署名及克謙見貶又視事自若時人誦‘?遊英俊顔何厚’之句以譏之.

#高麗史99卷-列傳12-文克謙-003
克謙在黃州吏民愛慕政聲?然有貴近挾宿憾構微過奏請免官王亦怒前事又貶晉州判官有司奏: “克謙直臣不宜連貶外官以防言路.” 乃授閣門祗候遷殿中內給事. 鄭仲夫之亂克謙直省中聞變逃匿有兵跡而獲之克謙曰: “我前正言文克謙也上若從吾言豈至今日願以利劒決之.” 兵異之擒致諸將前諸將曰: “此人吾輩素聞名者勿殺.” 囚于宮城. 毅宗南行於馬上嘆曰: “朕若早從克謙言安有是辱?”

#高麗史99卷-列傳12-文克謙-004
明宗卽位授諸臣職釋克謙使書批目李義方白王拜克謙右承宣御史中丞文臣若李公升等多賴以免武官亦倚之多咨訪故事尋兼龍虎軍大將軍至爲宰相猶兼上將軍. 克謙有女在室義方弟隣娶之由是癸巳之亂一族皆免. 左諫議金莘尹等上*?以爲承宣王之喉舌但出納惟允可也今李俊儀文克謙職兼臺省居中用事請解兼官不允. 翌日*?{諫}官伏閤力爭改俊儀爲衛尉少卿克謙爲大府少卿.

#高麗史99卷-列傳12-文克謙-005
一日近臣上壽夜分未罷左右稍喧克謙諫曰: “此前王之所以廢者可不戒哉?” 因勸王入內遂罷俊儀怒罵之轉禮部侍郞拜樞密院知奏事累陞知院事與宋有仁有隙左遷守司空左僕射自拜司空不受祿世服其廉. 丁母憂踰年起復還舊職頃之?知政事進中書侍郞平章事判戶部事太子太保. 初禮官奏: “太后忌日在仲冬請於孟冬行八關禮.” 王以問相府克謙曰: “太祖始設八關盖爲神祇也後王不可以他事進退之?太祖禱于神明曰: ‘願世世仲冬無令有國忌.’ 若不幸有忌則疑國祚將艾也故自統合以來仲冬無國忌今有之是國之?也而又以孟冬設八關固非太祖意禮官所奏不可許.” 從之.

#高麗史99卷-列傳12-文克謙-006
十五年判禮部事時韓文俊於班次爲第二次克謙次崔世輔及文俊爲?宰克謙當遷亞相然不欲居世輔上先自退遜使世輔判兵部登亞相己居其次. 世輔亦牢讓曰: “我於文公受恩實多敢居其上.” 王以禮部在兵部之上故拜克謙判禮部爲亞相世輔次之識者多其讓. 明年兼中書門下兩省判兵部事尋權判尙書吏部事十九年卒年六十八輟朝三日謚忠肅.

#高麗史99卷-列傳12-文克謙-007
性孝友慈仁忠?正直食不過數器衣不服文繡三掌禮?所擧多名士時稱賢宰相然聽權豪干請不察賢否銓注多舛又官其??子弟分遣僕從廣植田園時議惜之. 王嘗作詩一絶賜克謙曰: “一寸靈臺萬事侵唯餘憂慮日加深短懷拙智一難斷白髮千莖已滿簪.” 克謙和進曰: “年光荏苒暗相侵輔國思量日漸深自顧君恩猶未報無情白髮已盈簪.” 人謂二詩俱有衰謝之氣王終見廢克謙未幾而卒盖未必不爲詩讖配享明宗廟庭. 子侯軾惟弼惟弼官至知門下省事妻私通家臣事覺崔忠獻配家臣于遠島惟弼五世孫達漢自有傳.

#高麗史99卷-列傳12-柳公權-000
柳公權[*(柳)澤].

#高麗史99卷-列傳12-柳公權-001
○柳公權字正平儒州人六世祖大丞車達佐太祖爲功臣公權少好學工草隸登第調翼陽府錄事. 明宗初直史館累遷兵部郞中後以禮賓卿如金賀萬春節金人稱其知禮轉右副承旨陞右散騎常侍知奏事啓事稱旨多裨益進同知樞密院事. 二十五年以疾乞退王愛其文學不欲去乃曰: “朝廷有舊德社稷之福卿何退之遽.” 公權三上章從之居一年疾病親屬進藥公權曰: “死生有命.” 却不飮疾革王特拜政堂文學?知政事卒年六十五謚文簡性公廉居官不懈子澤彦琛彦琛同知樞密院事.

#高麗史99卷-列傳12-柳公權-002
○澤登第官至尙書右僕射翰林學士承旨高宗嘗設藏經會於宣慶殿澤製*?曰: “雖自篤克勤之念罔敢怠荒不幸遭多難之時未能制御.” 諫議大夫朴玄圭曰: “所謂未能制御者必指晉康公.” 使告崔忠獻忠獻卽呼澤問之澤大笑自若人以爲玄圭與澤有宿憾以此激之子璥自有傳.

#高麗史99卷-列傳12-趙永仁-000
趙永仁.

#高麗史99卷-列傳12-趙永仁-001
○趙永仁橫川人少不群有宰相器度博學善屬文毅宗朝登第調全州書記政有聲. 明宗立命永仁輔導太子累遷爲承宣多所匡救物論歸重驟陞?知政事政堂文學翰林學士承旨守太尉上柱國神宗初加開府儀同三司守太師門下侍郞平章事判吏部事. 金使詰明宗遜位事曰: “有?必以詔親授前王.” 朝議難之永仁曰: “前王養疾南州計程三十日乃至必欲親授請留待數月.” 金使曰: “苟如是不必親授.” 翼日傳詔于王永仁以眼昏乞退加門下侍中仍令致仕五年卒年七十王悼甚贈謚文景後配享神宗廟庭子準?準登第仕至承宣?自有傳.

#高麗史99卷-列傳12-王世慶-000
王世慶.

#高麗史99卷-列傳12-王世慶-001
○王世慶初名肱開城人八代祖希順佐太祖定三韓爲功臣世慶毅宗時登第?京山府以淸白稱. 秩滿罷歸家數年家貧好學手不釋卷隣人欲爲宰相李之茂祈壽請世慶作*?之茂覽其*?奇之補國學學諭改同文院錄事. 有宋進士簫上達隨商舶來好相人相世慶曰: “君象眼後必貴勿憂屯蹇.” 明宗立金移牒徵詰使者絡繹世慶撰詞命甚稱旨王嘉之除監門衛錄事累歷左正言起居注中書舍人陞諫議吏部侍郞轉司宰卿仍兼諫議. 十五年卒年六十四性淳厚好揚人善王常呼爲直臣然在諫省九年無一建白物議少之.

#高麗史99卷-列傳12-李純佑-000
李純佑.

#高麗史99卷-列傳12-李純佑-001
○李純佑字拔之父陽植中書舍人初純佑母朴氏點燈庭中祈嗣于天忽夢有小兒從燈柱而下奉而懷之因有身及生名之曰請以請而得之也後改純佑幼能屬文. 毅宗時擢魁科調忠州司錄明宗初遷供驛丞兼直翰林院. 時王太后患乳瘡王命純佑作祈禱文“有瘡生母乳痛在朕心”之句王覽而嘆曰: “先得朕心矣.” 由是特加寵眷擢除右正言知制誥累遷國子祭酒諫議大夫翰林學士. 嘗奏: “近來因八關煎藥命醫官歲取四畿民乳牛絞取乳汁煎而成??犢俱傷其藥本非備急且損耕牛請罷之.” 制從之民多感悅官至國子大司成爲崔忠獻所殺.

#高麗史99卷-列傳12-林民庇-000
林民庇.

#高麗史99卷-列傳12-林民庇-001
○林民庇字德明甫州人少沈訥以門蔭補禮部主事毅宗朝擢第出守溟州浚渠漑田以廉勤稱入爲*大常府錄事孤立無援九歲乃遷四門博士轉閣門祗候及?晉州有惠政. 明宗召拜右正言累遷諫議大夫國子祭酒拜樞密院承宣箴諫出納多所稱旨王恨相知之晩陞知奏事. 有李居正者少與民庇同學無他才能王欲授正言問民庇曰: “居正何如人能沈?不臧否人物者乎?” 對曰: “居正性和平且訥?非耿介者也.” 王曰: “若爾宣爲正言.” 乃授之民庇後爲樞密使御史大夫性?佛常寫佛經.

#高麗史99卷-列傳12-林民庇-002
有僧日嚴在全州自謂能使?者復視死者復生王遣內侍琴克儀迎之在道冒綵*?巾乘駁馬以綾扇障其面徒衆遮擁人不得正視來寓普賢院都人無貴賤老幼奔走謁見里巷一空凡盲聾?啞有廢疾者狼*籍{藉}於前僧以扇揮之迎入天壽寺居南門樓上宰輔大臣亦?謁士女競布髮以籍僧足僧令唱阿彌?佛聲聞十里其?漱沐浴之水苟得涓滴貴如千金無不?飮稱爲法水能理百病男女晝夜雜處醜聲播聞祝髮爲徒不可勝數時無一人諫止者明宗漸驗僧詐放還其鄕. 初僧?人曰: “萬法唯一心汝若勤念佛曰: ‘我病已愈.’ 則病隨而愈愼勿言疾之不愈.” 於是盲者言已視聾者亦言已聞以故人易惑. 中書侍郞文克謙以微服致禮民庇亦拜於樓下.

#高麗史99卷-列傳12-林民庇-003
十八年?知政事進中書平章事有池得琴者代民庇爲*大常錄事得琴尙在*大常民庇已爲平章世誇其遷擢之速. 民庇爲相挺然有古風三掌貢擧得人尤多好善周急確實無華故武夫悍卒亦知景仰. 年七十三上表乞骸特授守司空中書侍郞同中書門下平章事致仕二十三年卒謚文靖無子.

#高麗史99卷-列傳12-崔陟卿-000
崔陟卿.

#高麗史99卷-列傳12-崔陟卿-001
○崔陟卿完山吏登第毅宗初補京山府判官性廉介吏民畏愛秩滿還京足不至權門者十餘年判吏部事崔允儀聞其淸直欲授耽羅令陟卿以其再除外寄地且僻遠固辭. 允儀曰: “耽羅地遠俗?爲守實難故以子補之幸子勿憚往撫遠民不爲國家憂則當報以美官.” 陟卿不得已就任興利革弊民皆安之及還允儀已死陟卿貧甚無以自存將還鄕會全羅按察使馳奏: “耽羅人: ‘*苦{若}令尉侵暴以反.’ 乃曰: ‘若得陟卿爲令當釋兵.’” 王謂宰相崔??曰: “有賢如此何不用之?” 召賜綾絹卽除耽羅令陟卿請?家以赴王許之任耽羅者與室偕自陟卿始. 耽羅人聞陟卿來卽具輕艦迎之比入境皆投戈羅拜曰: “公來吾屬再生矣.” 按堵如故.

#高麗史99卷-列傳12-崔陟卿-002
明宗元年以詹事府注簿召還轉監察御史拜左正言知制誥出爲楊廣忠淸二道按察使所至皆有聲績遷兵部員外郞以能治劇又出爲安北都護副使累歷禮部侍郞秘書監淸名勁節老而不衰十六年卒年六十七. 初侍郞朴椿齡守完山以聯句選群童得陟卿崔均崔松年及遞還與之偕勸令就學後三人皆爲名士時號‘完山三崔’.

#高麗史99卷-列傳12-咸有一-000
咸有一.

#高麗史99卷-列傳12-咸有一-001
○咸有一恒陽人太祖功臣廣評侍郞規五世孫也父德候尙衣奉御同正有一早孤養於舅年十五至京父執宰相李俊陽憐而客之補吏部記官. 仁宗十三年西京反有一以胥吏從軍有功調爲選軍記事夙夜刻苦公耳忘私家貧常衣弊履穿時禁軍廚食不如式軍士議曰: “若得弊衣記事必不如是.” 會兩府擧廉吏樞密使王?薦之上素聞名得之甚喜召入內侍勾當軍廚事. 王嘗幸長源亭命近臣射有一中的受金帛不入於家盡賣之具軍廚什器後?寶城廉勤有聲績毅宗朝復入內侍掌橋路都監.

#高麗史99卷-列傳12-咸有一-002
有一嘗酷排巫覡以爲人神雜處人多疵?及爲都監凡京城巫家悉徙郊外民家所畜*?{淫}祀盡取而焚之諸山神祠無異*跡者亦皆毁之. 聞九龍山神最靈乃詣祠射神像旋風忽起闔門兩扇以防其矢又至龍首山祠試靈無驗焚之是夜王夢有神求救者翼日命有司復構其祠. 轉監察御史出爲黃州判官屬郡鳳州有??岩淵世謂靈湫有一集郡人塡以穢物忽興雲暴雨雷電大作人皆驚?俄頃開霽悉出穢物置遠岸王聞之命近臣祭之始載祀典. 又爲朔方道監倉使登州城隍神屢降於巫奇中國家禍福有一詣祠行國祭揖而不拜有司希旨劾罷之. 明宗卽位召入內侍尋除兵部郞中時武夫執兵橫行街巷*閒及見有一莫不倒兵而過遷累尙書左丞.

#高麗史99卷-列傳12-咸有一-003
有良?令同正盧若純主事同正韓受圖詐爲有一及平章事李公升內侍郞將少監獨孤孝等書投忠州賊亡伊欲引與爲亂亡伊執其使送于安撫別監盧若?若?收械押還. 王命承宣文章弼鞫之若純等曰: “今弑君之賊當路爲大官吾輩不勝憤激欲引外賊與之誅剪顧吾輩名微恐或不從以有一公升等素有物望故詐爲其書耳.” 王聞而義之重房請治其罪皆?配遠島若?以若純之兄亦坐黜中書門下又奏有一罪削內侍籍. 九年年踰七十乞退以工部尙書致仕十五年卒年八十遺命薄葬.

#高麗史99卷-列傳12-咸有一-004
有一平生衣用麻布器用陶瓦不事生産其妻謂之曰: “諸兒欲及公生時頗立産業基址何不慮耶?” *?曰: “予孤立無援勤儉守節以立門戶兒輩但當正直節儉以俟命耳何??於貧?乎?” 子和曦淳淳登第以文章節行名於時.

#高麗史99卷-列傳12-廉信若-000
廉信若.

#高麗史99卷-列傳12-廉信若-001
○廉信若字公可峯城郡人仁宗時登第調廣州掌書記履正奉公丁父憂廬墓三年命有司旌閭選充詹事府錄事. 明宗卽位以潛邸舊恩特授國子祭酒翰林侍講學士轉判大府事掌試所取多名士王益器之. 信若有田在峯城鄭仲夫奪之旣而還之信若遣奴收穫仲夫家奴邀奪與之鬪仲夫捕信若奴付街衢獄殺之令重房劾之王不得已罷信若尋拜吏部尙書後爲西北面兵馬使.

#高麗史99卷-列傳12-廉信若-002
金遣八將軍來屯義州關外信若遣人詰之*?曰: “聞西京留守趙位寵請兵於本國及西宋欲伐我故屯兵以備之耳.” 信若又遣人曰: “位寵已誅宋又阻大海無路請兵此皆虛說請問告者名.” 金將曰: “龍州人某.” 信若使人往索則已逃矣令諸城物色之得於永淸縣鞫之其人果服曰: “吾父常以國家密事告金人多獲厚利及其死囑諸我故我以此恐?邀彼厚賞耳.” 遂斬之沒其母爲官婢擢樞密院副使翰林學士承旨累遷至政堂文學禮部尙書仍令致仕二十二年卒年七十五謚孝文. 爲人體短膽大世比晏?分符杖鉞所至有聲績聰警博覽强記尤長於范曄漢書一時高文大冊多出其手.

#高麗史99卷-列傳12-李知命-000
李知命.

#高麗史99卷-列傳12-李知命-001
○李知命字樂?韓山郡人博覽群書善詞賦工草隸年十八擢第調黃州書記居官廉直民有飢者盡心?恤流氓襁負而至後爲忠州判官政如黃州鄭仲夫之亂內外文臣逃竄無所容州人感知命惠政護之知命獨免. 及明宗立以知命有文章德行擢尙書右丞尋除右諫議大夫歷右散騎常侍翰林學士承旨出按西海又爲西北面兵馬使所至皆著聲績官至政堂文學太子少傅二十一年卒年六十五謚文平. 知命爲相有古大臣風再掌禮?以得人稱若趙?韓光衍李奎報兪升旦劉?基皆其所取子唐?少有詞藻有父風擢魁科仕至國子司業.

#高麗史99卷-列傳12-庾應圭-000
庾應圭[*(庾)資諒].

#高麗史99卷-列傳12-庾應圭-001
○庾應圭字賓王初名元規茂松人父弼以文行顯質直不阿毅宗朝累官至門下侍郞平章事修文殿大學士判吏部事王嘗拜宦官鄭?爲祗候弼論執不署告身王再三諭之竟不從故終弼之身?不得拜其剛正類此謚恭肅配享毅宗廟庭. 有子五人應圭其長也性穎悟美風儀時稱玉人善屬文再擧不第入補內侍驟遷?官持論端方臨事果決若夙成然同列不敢以年少易之. 出?南京政尙淸簡一介不取於人其妻因免乳得疾但?菜羹有衙吏密饋隻雉妻曰: “良人平生未嘗受人饋遺豈宜以我口腹累淸德耶?” 吏?而退遷閣門祗候再轉考功員外郞.

#高麗史99卷-列傳12-庾應圭-002
鄭仲夫等廢毅宗立明宗明宗素聞應圭名復召入內侍授工部郞中使齎表如金告奏應圭入境帝詔婆娑路不納令有司移文詳問. 應圭對曰: “前王久病昏耗不治以母弟晧權攝國事.” 帝曰: “讓國大事也何以不先陳請?” 詔有司再詳問應圭至帝覽表曰: “爾國雖小亦知君臣之義兄弟之序乃何廢兄簒位造飾虛辭欺罔上國宜行天討以懲其罪.” 應圭對曰: “前王不幸有疾子亦不慧故遵先父王遺命讓位于弟耳小國安敢欺罔天子陪臣雖就湯??鉞之誅更無異辭不屈.” 帝猶疑之以問宰執丞相良弼奏曰: “此不可信晛止一子往年生孫嘗有表自陳生孫之喜一也晧嘗作亂晛囚之二也今晛不遣使晧乃遣使三也朝廷遣晛生日使晧不轉達於晛乃稱未敢奉受四也是必晧簒兄誣請於天子安可忍也.” 右丞孟浩曰: “當詢彼國士民果皆推服卽遣使冊命.” 帝曰: “封一國之君詢於民衆此與除拜猛安謀克何異其遣使以詔書詳問王晛.”

#高麗史99卷-列傳12-庾應圭-003
遂以不允前王讓位回詔授應圭應圭奏: “陪臣所獻二表也新王之表何無回詔也使於四方不辱君命臣之職也臣今辱命罪不容死與其生還本國寧隕身上國聞於天下.” 因不食具服立庭向闕待命晝夜不移三日館伴以聞帝屢使勸食猶不食. 從者夜密進水漿應圭叱之曰: “汝亦人耳何行詐之甚邪?” 及五日形容枯槁氣息將絶力不能立數至??帝憐其忠誠遣大臣慰諭曰: “爾國雖小有臣若此已寢問罪之議將降詔依允汝且就食毋傷生.” 應圭曰: “宸眷雖厚臣不受回詔何敢食乎受詔之日乃臣續命之辰.” 不食七日帝益憐之授回詔賜御饌幣帛厚慰而送之及還以功擢軍器監兼太子中舍人賜金紫宰相又請錄應圭子孫以勸後來從之後金人每使介往來必問安否.

#高麗史99卷-列傳12-庾應圭-004
一日宮闕災應圭先詣景靈殿抱五室祖眞以出又至中書省出國印金甫當起兵欲討仲夫等仲夫等搜殺文臣幾盡. 一卒執宰相尹鱗瞻縛之次縛應圭應圭?聲叱曰: “汝賤卒敢辱宰相與郞官乎?” 卒不敢近應圭往見諸將曰: “未聞無禮義而能保國家者也且古法刑不上大夫公等有志匡國宜法古先柰何使賤卒縛辱大臣?尹公有將略廟謀若國有大事舍此人不可又多殺無辜必有殃禍.” 諸將曰: “庚寅之事微公告奏吾屬??矣.” 乃迎坐禮之遂解鱗瞻縛.

#高麗史99卷-列傳12-庾應圭-005
轉殿中監四年趙位寵起兵西都諸城響應王以應圭素有名望命宣諭諸城諸城稍稍效順拜工部侍郞明年又與給事中史正儒往西京宣諭見位寵諭以君臣大義辭意慷慨位寵卽上表請降. 應圭將還西京裨將李仁白明等送之據應圭鞍與語辭頗不恭應圭罵曰: “汝微卒何得無禮於天使耶.” 仁等拜謝行至生陽驛正儒困且疾請留宿應圭不聽曰: “幸脫虎口宜達曙?行.” 至高原洞仙兩驛正儒復固請留宿又不聽翼日入京位寵果遣精騎追至洞仙驛不及憤怒斬其?吏而還. 是年卒年四十五子禧世謙禧春坊公子世謙戶部侍郞子碩自有傳.

#高麗史99卷-列傳12-庾應圭-006
○資諒字湛然應圭之弟也莊重寡言毅宗朝文臣大盛資諒年十六與儒家子弟約爲契欲倂引武人吳光陟文章弼衆皆不肯. 資諒曰: “交遊中文武俱備可矣若拒之後必有悔.” 衆從之未幾鄭仲夫作亂同契者賴光陟章弼營救皆免. 資諒蔭補守宮署丞尋出守龍岡縣?練吏治摘發如神一方稱之歷任臺閣所至有聲出鎭東北廉按東南無不畏威?服然濟以恩信故民便之. 高宗時累拜尙書左僕射引年乞退與致仕宰相爲耆老會事佛甚篤十六年卒年八十. 子靖敬玄珪皆登第靖珪早死敬玄累遷至諫議大夫嘗掌監試以相如一奮其氣威信敵國爲題擧子解題意敬玄誤解以誠信之信有一生前詰是非敬玄怒黜之時人譏之.

#高麗史99卷-列傳12-玄德秀-000
玄德秀.

#高麗史99卷-列傳12-玄德秀-001
○玄德秀延州人鐵面犀骨有膽略以意氣自高言語?大人或譏之幼聰悟異常延州分道將軍金稚圭見而奇之携至京讀書通大義善屬文屢擧不第有疾歸鄕里.

#高麗史99卷-列傳12-玄德秀-002
明宗四年趙位寵起兵西京?嶺以北皆應之德秀與其父都領覃胤謂州將曰: “昔契丹蕭遜寧侵我列城?降而我州獨屹然固守功載王府今位寵包藏禍心旅拒王命天地所不容苟懷忠義者可忍從耶?” 遂與州將望闕拜連呼萬歲閉城固守位寵遣人牒延州趣之曰: “今北界四十餘城兵已會于此獨爾城不至將擧銳兵問罪愼勿聽二三人語宜?馬興師速赴西都.” 城中推德秀權行兵馬臺事德秀遣州將彦通等三十餘人擒齎牒者殺之位寵又牒云: “今發兵者將以救北蕃列城也列城兵已至淸川江獨爾城不至將發兵往滅之.” 於是州人頗洶洶有欲應位寵者德秀詐爲猛州將吏書密令城外民投城中曰: “上京兵十領已踰鐵嶺自東界將?西都凡州鎭爲位寵?誤者不可輕發兵其各堅守以待之.” 城中人信之無二心德秀與其州副使崔博文判官安之彦金公裕等分兵屯守諸門兵馬使車仲圭趣延州至雲畔驛雲州人殺之分臺監察御史林擢材錄事李唐就等懷印至延州曰: “兵馬使旣死吾等無所歸請活我輩.” 於是州人以德秀弟宣旨別監龍虎軍將軍利厚權行兵馬使事德秀權監倉使事唐就仍爲兵馬錄事遂易置部署嚴兵守之.

#高麗史99卷-列傳12-玄德秀-003
安北都護都領姜遇文與三十四城都領致書延州將吏曰: “上京將發大兵討北藩諸城諸城實無罪故西京趙尙書惻然欲救吾等徵召士馬而貴城獨不至何也若有異謀不從者當赤其族宜率兵赴西京使無後悔.” 雲州郞將君禹又遣邊孟齎書諭之曰: “西京差使員率四十餘城及諸寺院僧萬餘兵欲攻貴城宜愼思之速赴召.” 擢材斬孟梟示城外俄而西兵來攻城擢材擊破之至暮西兵復屯城南呼謂曰: “東北諸城擧兵欲正三韓獨爾城不應故擧兵來攻有斬利厚兄弟擢材唐就等開門出降者將加厚賞不爾必屠之.” 德秀自南門出擊之西兵遂趣京都至京西爲李義方所敗乃曰: “雖不能得志上都延州以小城久不下不可不討.” 復趣延州圍數重德秀遣高勇之唐就等急擊大敗之擒殺甚衆西兵復來攻德秀又出擊大破獲兵仗無?.

#高麗史99卷-列傳12-玄德秀-004
明年金遣高羅率兵來屯延州境城中皆懼高羅曰: “帝聞爾國列藩拒王命獨爾城不從久爲賊所逼勢甚危命予領兵爲援爾等勿疑.” 覃胤素以恩信聞于金人至其陣以實告之高羅下淚曰: “帝所聞果信也有急吾當助之爾等宜勵忠義一心王室.” 遂去諸城兵復攻延州德秀又擊敗之王拜覃胤爲將軍安北戶長魯文?爲閤門祗候使居其鄕德秀爲內侍祗候安北都領宋子淸文臣老姜遇文職賞有差?使居京以安北初附位寵而後背之也.

#高麗史99卷-列傳12-玄德秀-005
德秀上書: “請納祗候告身赴擧.” 不許尋出爲安南都護副使爲政廉明吏民敬畏尤惡*?{淫}祀禁令甚嚴巫覡不得入境. 有吏執女巫與其夫至德秀訊之顧謂同僚曰: “此巫非女乃男子也.” 同僚笑曰: “非女安有夫乎.” 德秀令?視果男子也. 先是巫出入士族家潛亂婦女其被汚者亦羞之不以語人故所至恣*?{淫}穢至是一方服其神明.

#高麗史99卷-列傳12-玄德秀-006
入爲都官郞中時散員同正盧克淸家貧將賣家未?因事出外其妻受德秀白金十二斤賣之克淸還謂德秀曰: “予初以九斤買此家居數年無所增飾而得十二斤豈可乎請還之.” 德秀曰: “爾能守義而獨予未耶.” 遂不受. 克淸曰: “予平生不爲非義豈可賤買貴賣以?于貨子若不從當悉還其直復吾家也.” 德秀不得已受之曰: “予豈不逮克淸者乎?” 遂施佛寺聞者莫不嘆息曰: “今世得見如此人耶.” 後拜吏部郞中諫官奏不宜授邊城人乃改授兵部郞中轉司宰少卿德秀妻養母死妄告妻母服事覺劾罷神宗朝起拜殿中監累遷兵部尙書致仕高宗二年卒.

#高麗史99卷-列傳12-崔均-000
崔均[*(崔)甫淳*(崔)允愷].

#高麗史99卷-列傳12-崔均-001
○崔均字幹儒全州人自幼才學出群仁宗朝登第累轉少府注簿時宰相崔允儀奉旨擇文士詳定禮儀均首居其選. 允儀?疾毅宗遣中人問所欲言者奏曰: “臣蒙國重恩備位將相至於子壻?居華顯更無所望爲國大用者唯崔均耳.” 王卽授閣門祗候. 明宗立擢戶部員外郞屬內侍尋遷禮部郞中兼太子文學賜金紫. 金遣使問王卽位之故命均爲接伴使金使屢致詰隨問辨解無差舛金使服其敏給.

#高麗史99卷-列傳12-崔均-002
趙位寵起兵西京以均爲東北路都指揮使往諭諸城均歷抵登和等數十城回至寶龍驛王遣李景伯權授均禮部侍郞充兵馬副使與兵馬使合擊西京. 均聞命謂景伯曰: “吾觀諸城皆與位寵連結懷二心敵兵若至向背未可知然君命可避乎?” 卽入和州營是夜位寵將金朴升趙冠等來攻郞將李?開門納之均與兵馬使大將軍李儀御史智仁挺被執. 均罵曰: “賊帥位寵起自行伍位至八座國恩莫大而乃忘恩背義擧兵構逆天地神人所共憤其覆亡可立待也汝等助其凶惡拘執王人若官軍繼至汝輩皆爲*?粉.” 罵不絶口均儀及幕僚軍僚皆遇害. 均工草隸文才吏幹俱優未及大用人皆惜之贈禮部尙書後以子貴加贈尙書左僕射子甫淳甫延甫延官至工部尙書.

#高麗史99卷-列傳12-崔均-003
○甫淳器識宏深少孤力學登第調黃州掌書記政尙淸白累遷小府監常典制誥撰賀金主卽位表云: “五馬渡江表晉朝之開新主六龍御極符羲易之見大人.” 金主兄弟爭位惡其逼中書省詰云: “我聖上龍飛非若晉朝渡江之比何用此語?” 遂罷甫淳職未幾拜吏部侍郞右諫議大夫高宗朝累官至守太師門下侍郞平章事判吏部事卒謚文定嘗撰明宗實錄. 子允?允愷允?奉御允愷登科累轉尙書右丞時崔?累世柄國擧朝趨附允愷獨不至其門金仁俊誅?以允愷廉平擢爲右副承宣掌吏兵部選官至樞密院使御史大夫.

#高麗史99卷-列傳12-金巨公-000
金巨公.

#高麗史99卷-列傳12-金巨公-001
○金巨公初名子彪北原人性廉謹起自胥吏入內侍毅宗初右常侍崔?中書舍人崔允儀等論巨公及宦者金?等七人請黜之王不聽?等伏閣力爭三日乃從之. 巨公累官至知門下省事戶部尙書與崔??有隙憂?而卒爲人美容儀善辭令常兼閣門接賓客進止詳雅遂至宰輔.

#高麗史99卷-列傳12-韓惟漢-000
韓惟漢.

#高麗史99卷-列傳12-韓惟漢-001
○韓惟漢史失其系世居京都不樂仕進見崔忠獻擅政賣官曰難將至矣?妻子入智異山淸修苦節不與外人交世高其風致. 徵爲西大悲院錄事終不就乃移居深谷終身不返未幾果有契丹之難蒙古兵繼至.

列傳卷第十二.


#高麗史100卷-列傳13-00-000
列傳卷第十三. 高麗史一百.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史100卷-列傳13-杜景升-000
杜景升.

#高麗史100卷-列傳13-杜景升-001
○杜景升全州萬頃縣人質厚少文有勇力初補控鶴軍手搏者招景升爲伍其舅上將軍文儒寶聞之曰: “搏賤技也非壯士所爲.” 景升遂不往. 後以隊正充厚德殿牽龍. 鄭仲夫之亂武人多劫奪人財景升獨不離殿門秋毫無犯. 明宗初再遷散員李義方聞其名引爲內巡檢軍指諭一日退朝步出泰安門變服亡匿家人尋之三日得北山巖石*閒問其故云: “嘗入直?若夢有數人謀殺己懼而微服遁去俄有數萬人逐之因以至此.” 人謂庚寅橫死者爲崇也. 義方聞景升復出喜曰: “此人世不多有.” 復授指諭遷郞將東北面兵馬使金甫當起兵南方皆響應義方以其從兄郞將李椿夫及景升爲南路宣諭使椿夫性暴虐多殺邑宰景升從容謂曰: “受命之日以爲方鎭構逆州郡響應禍亂連結恐難底定今賴公威靈巨魁已殲先聲所至束手請命誅戮旣多請自今皆寬之脫有反狀情迹昭著然後誅之.” 椿夫從之南方悅服. 使還椿夫謂景升曰: “始以公爲庸怯乃今知公寬厚謹愼能濟大事向非公策豈惟叛逆未息亦使僕陷於不義.” 因結爲刎頸交.

#高麗史100卷-列傳13-杜景升-002
景升以功拜將軍出爲西北面兵馬副使戍昌州西京留守趙位寵起兵分道將軍朴存偉李彦功等爲位寵所執時景升戍旋至香山洞通路驛遇西兵與戰敗之景升至撫州館方晝食西兵千餘人突至景升開館門西兵爭入景升射一人卽?地西兵敗走. 景升謂士卒曰: “賊在前不可從舊路.” 乃由徑夜行至一寺解鞍與僧問路僧指之景升日夜兼行八日而至京. 時元帥尹鱗瞻已出軍王以景升爲東路加發兵馬副使景升率兵五千餘人至孤山分軍爲三以左右翼急擊西兵大破之斬首千餘級至宜州位寵將金朴升列車城外禦之景升選銳攻拔其城擒朴升斬之傳首于京. 諸州鎭稍稍歸附定長二州及宣德鎭欲投女眞景升遣人撫安之女眞千餘人到定州門外欲乘危?掠景升諭解之女眞乃退. 景升至孟州西兵據險以拒與李義旼石麟等擊破之斬四百級孟德二州兵?城走景升慰居民令按堵撫州堅拒不服雲中兵又至爲聲援景升分兵擊之雲中兵退撫州遂降. 時行營兵馬使及四摠管戰不利還京西兵遮路景升迎擊于大同江凡二十戰皆捷西兵大敗.

#高麗史100卷-列傳13-杜景升-003
景升還至平州王遣知奏事李光挺郊迎勞問. 及至王曰: “卿以死許國使兇徒挫氣功不細矣然大?尙存社稷之恥也卿其勉之.” 仍命爲後軍摠管使復遣之. 景升踰鐵關從耀德雲中路行所至風靡西兵入保漣州景升積土城外列大砲攻拔之又斬義州都領崔敬若及令猷令英等士卒入城爭取貨寶景升下令禁止之惟聽取釜鼎於是西北諸城皆迎降遂移師攻西京連捷. 西人負固久不下軍中以漣州釜鼎爲?器人便之曰: “公之計遠矣.”

#高麗史100卷-列傳13-杜景升-004
西兵夜出犯陣燒營門景升令曰: “旣火矣救之何益?” 因取物投之火益熾明如晝兵不敢入. 景升恩信素著西人多出城投降者遂與鱗瞻破西京擒位寵殺之西京平餘兵尙在復以景升爲西北面兵馬使鎭永淸. 北路處置使李景伯欲與議軍事遣五百騎邀之西人設伏狙擊于路騎兵皆沒唯郞將高勇之等十餘人走免景升已就途聞變馳還八城西人追不及執電吏殺之. 景伯與景升不?戰數不利召景伯還以石麟代知西北路兵馬事景升兼處置使. 金使將還西兵梗路不得過景升募士卒掩擊殺之王嘉其功陞上將軍知御*吏{史}臺事驟遷守*大尉?知政事判吏部事修國史掌銓注雖內寵莫敢撓之.

#高麗史100卷-列傳13-杜景升-005
進平章事封三韓後壁上功臣??工李光弼圖形光弼曰: “?法生時?半像耳.” 景升怒使具體. 兩府文武百官就第賀重房諸將宴賀酒?各執樂器景升歌守司空鄭存實吹小管李義旼怒罵曰: “安有宰相自同伶人歌吹也?” 乃罷歸景升目不知書時有一醫題壁自稱玉堂人有人嘲之曰: “戰將今爲修國*吏{史}不妨醫作玉堂人.” 聞者齒冷景升與同列奏: “式目都監所藏判案國之龜鏡部秩錯亂漸難稽考宜加檢討謄寫以藏.” 從之. 又奏: “祖代諸功臣贊定大業厥功卓然宜追加爵命以示不忘.” 王嘉其奏皆贈爵又爲錄*券各賜其後.

#高麗史100卷-列傳13-杜景升-006
與義旼同拜門下侍中位在義旼上義旼在中書大?景升笑而不*?尋加中書令舊制三品以上每遷級例上讓表降詔不允然後表謝上官景升獨曰: “內不欲讓而假人筆外爲禮文吾不忍爲也.” 王移御延慶宮訛言變生輦下扈駕百官皆狼狽四散景升獨按?神色自若. 崔忠獻謀廢王勒兵市街托議事召景升景升女壻將軍柳森栢疑之自刎死遂流景升于紫燕島又流森栢父得義于南裔景升在島憂憤嘔血卒或云景升有金其奴欲盜密毒之.

#高麗史100卷-列傳13-于學儒-000
于學儒.

#高麗史100卷-列傳13-于學儒-001
○于學儒木州人父邦宰?力絶人官至右僕射學儒倜?有氣?宿衛毅明兩朝忠謹無他李高李義方等將作亂議主兵者皆曰: “在今舍于公復何人哉?” 遂詣其家謀之學儒曰: “公之志大矣然吾父常戒予曰: ‘武官見屈於文官久矣能無憤乎去之易如拉朽然文官見害禍及吾輩亦不旋踵汝宜愼之.’ 吾父雖沒言猶在耳死且不從.” 及二李得志謀害之學儒懼求娶義方?得免官至同知樞密院事卒.

#高麗史100卷-列傳13-盧永淳-000
盧永淳.

#高麗史100卷-列傳13-盧永淳-001
○盧永淳杞溪人毅宗朝入內侍爲閤門祗*侯{候}東北面兵馬使及春州道按察使奏: “京畿伊川安峽東州平康東界永?宜州西海谷州之境寇盜橫行請捕之. 王遣永淳及兵部郞中金莊等捕賊首異雙員衣朴等誅之後拜承宣. 鄭仲夫之亂扈從臣僚多遇害永淳本兵家子且與武臣相善故免官至平章事. 子孝敦蔭補官歷任中外累立戰功事有利國知無不爲熙宗四年以門下侍郞平章事卒年六十二謚懿貞.

#高麗史100卷-列傳13-趙位寵-000
趙位寵.

#高麗史100卷-列傳13-趙位寵-001
○趙位寵史失世系毅宗末以兵部尙書爲西京留守鄭仲夫李義方等弑毅宗立明宗. 明宗四年位寵起兵謀討仲夫等遂檄召東北兩界諸城兵曰: “側聞上京重房議以北界諸城率多桀?欲討之兵已大擧豈可安坐自就誅戮宜各*?{糾}合士馬速赴西京.” 於是?嶺以北四十餘城皆應之獨延州閉城固守王遣平章事尹鱗瞻率三軍擊位寵又遣內侍禮部郞中崔均爲東北路都指揮使諭諸城鱗瞻至?嶺驛位寵遣兵急擊大破之位寵先鋒至京西義方擊敗之奔還至大同江收散卒復?城固守義方久屯城外位寵擊却之義方兵獲位寵子卿及將軍禹爲善斬之傳首于京.

#高麗史100卷-列傳13-趙位寵-002
明年位寵遣兵擊耀德縣時義方已伏誅王遣殿中監庾應圭給事中史正儒詔位寵曰: “朕因臣民推戴奄登大寶于今六年賴文武臣隣?輔獲守丕基頃有賊臣專擅國政多行不義害及中外民怨兵起至於無知小民殺傷尤多朕甚哀痛其賊臣已從卿等表奏擧義掃蕩卿等又請降使宣諭嘉乃忠誠遣使宣諭體朕至意更勵忠誠.” 位寵上表請降應圭還位寵悔之遣精騎追至洞仙驛不及不勝其憤斬其?吏而還尋遣左營郞將徐俊明上表賀誅義方王留俊明於法靈寺唯放校尉徐惟挺還. 上京兵圍漣州數月漣州請救於位寵位寵遣將救之上京兵從*閒道擊之斬千五百餘級虜二百五十餘人又掩擊于莽園斬七百餘級虜六十餘人. 時毅宗猶未葬以位寵聲言義方弑君不葬之罪乃發喪葬禧陵. 將軍朴存威奉使在雲中道每誇納釜之事雲中人應位寵遂斬存威.

#高麗史100卷-列傳13-趙位寵-003
鱗瞻攻西京位寵食盡至?人屍時出挑戰鱗瞻堅壁不出位寵遣金存心趙規如金奏義方放弑之罪存心中道殺規來泊禮安江王遣中使迎勞拜存心內侍閣門祗候其軍將六十人職賞有差. 位寵聞之殺存心妻子位寵復遣徐彦等如金上表曰: “前王本非避讓大將軍鄭仲夫郞將李義方弑之臣位寵請以?嶺以西至鴨綠江四十餘城內屬請兵助援.” 金主執送彦等東京路都摠管府牒寧德城云: “西京留守趙位寵三次遣使九十六人齎告奏表文等事今勘得所遣人徐彦等狀稱大定十年八月前王遊普賢寺大將軍鄭仲夫郞將李義方等執前王及子孫送海島立前王弟翼陽公爲王飾以因病讓位上表大朝大定十三年仲夫等遣人殺前王及子孫官僚等大定十四年位寵上表請王誅仲夫等今年正月王下詔諭賊臣等已誅復有仲夫子筠殺義方等不告國王領兵三萬餘人攻西京相戰至今未決勝否今年六月位寵與北界四十餘城欲屬大朝遣義州都領崔敬若等齎牒婆速路摠管府公文至義州關門爲鄭白臣等所殺又筠等軍馬遮路以此遣大使金存心趙規等各三十餘人泛海來奏不知消息節次再遣彦等其欲屬大朝及請兵問罪等事委是端的欽奉帝命位寵陳乞事則非大國所容將彦等付彼國施行其彦等衣甲諸物差官交割.”

#高麗史100卷-列傳13-趙位寵-004
六年位寵使人詐爲居士服請兵於西北州鎭至靜州被執位寵與上京兵戰佯敗走上京兵逐至龍興德部位寵回兵擊之上京兵死者甚多. 麟州人康夫祿升鄭臣等殺防守將軍蔡允和王遣內侍祗候崔存往諭之未幾夫等又殺義州分道將軍尹光輔防禦判官李彦升以應位寵位寵遣人署諸城酋豪官. 麟州都領中郞將洪德謀執位寵所遣人以拒夫等袖刃至德家欲害之德伏兵於門斬之鱗瞻攻西京通陽門後軍摠管杜景升攻大同門破之城中大潰遂殺位寵函其首來獻梟于市又執送位寵妻?.

#高麗史100卷-列傳13-房瑞鸞-000
房瑞鸞.

#高麗史100卷-列傳13-房瑞鸞-001
○房瑞鸞宣州鄕貢進士趙位寵起兵西北諸城皆附瑞鸞謂其兄孝珍得齡曰: “位寵脅誘諸城土豪僞署官職令收兵赴西京吾曹亦與其中吾婦翁尹仲瞻以兵馬判官在從兄鱗瞻麾下壻攻婦翁情所不忍?位寵所謀不軌終必自敗兄宜熟計.” 孝珍等然之夜密誘州人曰: “位寵始以誅賊臣爲名故諸城響應稱兵向闕及至郊畿交鋒輒敗官軍追擊?屍相枕欲收餘燼復謀旅拒氣勢已沮不可復振所恃者惟險固耳若王師一朝拔西京移軍臨之闔城必爲*?粉且位寵之志不止討賊若不改圖恐爲同惡流醜後世今欲率先倡義去逆?順於諸君意何?” 州人皆諾有都領郞將義儒受位寵署爲將軍獨不可孝珍狙射斃之卽遣人告義州義州人亦殺位寵所置將景綽等以應遣人齎首從*閒道飛報行營諸城聞之皆罷兵. 事聞王嘉之賜孝珍爵散員瑞鸞以同正屬內侍得齡留本州爲戶長未幾州人嫉孝珍獨受爵遂殺得齡及其母.

#高麗史100卷-列傳13-朴齊儉-000
朴齊儉.

#高麗史100卷-列傳13-朴齊儉-001
○朴齊儉明宗時以大將軍爲西北面兵馬使趙位寵旣敗餘衆復聚分軍爲三有思進軾端進國者爲中軍行首戒訓爲指諭金甫爲前軍行首光秀爲後軍行首散居嘉渭泰漣順等州山谷首尾行劫大爲民患焚慈肅二州屠妙德香山諸寺王遣兵討之屢戰失利. 齊儉始至營與錄事金重甲謀部分諸校發興化雲中道兵爲掩襲計賊依阻山林無定居諸郡人又多爲賊耳目軍中動靜輒先知之戰始交輒敗北士卒氣沮逗留不進裁留五百人爲聲援引還. 賊乘勝攻寧州靈化寺驅僧爲兵進攻漣州賊勢轉盛然其遊寇日久閭閻無塢壁者劫掠旣盡大城皆堅守未易猝拔由是漸就飢窘謀欲降. 齊儉聞之遣人招誘諸屯賊相率來降齊儉每見降者輒?循之曰: “汝等亦皆吾赤子.” 開倉賑之前後凡六百餘斛乃聽其所欲分處龜漣等州使之安業給光秀等傳騎送京王以光秀爲校尉金甫攝校尉思進軾端戒訓爲隊正. 獨進國不降率其黨百五十餘人欲投女眞齊儉遣兵盡擒斬之龜州別將東方甫等十七人與賊交關往來皆誅之. 齊儉後知御史臺事.

#高麗史100卷-列傳13-朴齊儉-002
其子?光年少輕薄初補權務氣驕道遇李紹膺妻見從婢有持薑者求之不與?光歐辱之紹膺妻大怒率?僕持刀杖至齊儉家呼?欲殺?光?光及家人皆逃匿. 紹膺女壻慶大升弟也紹膺妻憑慶勢訴重房重房奏: “?光道辱宰相妻大無禮宜置於法.” 事下重房治之?光竟不出齊儉坐免歷抵諸將家乞憐諸將哀之請復其官王許之.

#高麗史100卷-列傳13-奇卓誠-000
奇卓誠.

#高麗史100卷-列傳13-奇卓誠-001
○奇卓誠幸州人美容儀善射御初補校尉毅宗好馳馬擊毬擢爲牽龍常在王側善事權貴驟遷衛將軍. 明宗初累轉?知政事趙位寵起兵卓誠爲副元帥禦之及還判兵部事進門下侍郞平章事判吏部事. 有金平者少有文名金甫當之亂妻父韓彦國被戮平携妻子隱於昇平郡及卓誠秉政以平有才擢爲直史館. 卓誠貪財賣官由是賢者屛跡讒?競進家臣高忠全李仁齡皆姦?貪鄙惡聲遠播. 九年卒廣平宮久廢無主卓誠欲請王居之其妻諫止之不聽居數月而死後王論討位寵功贈推忠?謀佐理同德功臣守太師門下侍中圖形閣上.

#高麗史100卷-列傳13-洪仲方-000
洪仲方.

#高麗史100卷-列傳13-洪仲方-001
○洪仲方起自行伍鄭仲夫廢毅宗立明宗仲方與有力驟拜大將軍性?直不阿每面折人過王器之人亦倚重. 時武散官檢校將軍以下散員同正以上聚議欲奪處東班權務官重房臺省畏衆口莫敢誰何. 仲方獨曰: “國家設官分職唯卿監外武臣不兼文官自庚寅以後吾?得處臺省布列朝班校尉隊正許着?頭西班散職差任外官固非先王之制若又遽奪權務官其如東西定制何吾寧死不從議遂寢.” 於是西班散職群聚於路每見達官控訴不已一日遇仲方遮道慢罵. 仲方攘臂跋馬排突至重房曰: “吾今日幾死矣下之陵上至如是耶?” 乃密謀捕首謀者四五人配島又流其黨十餘人時議尤重之. 累官至守司空尙書左僕射掌外官長吏之職進退予奪惟意所恣又蓄嬖妾嗜利者附之爭納賄賂九年卒.

#高麗史100卷-列傳13-慶大升-000
慶大升.

#高麗史100卷-列傳13-慶大升-001
○慶大升淸州人父珍中書侍郞平章事大升?力絶人早有大志不事家産年十五蔭補校尉累遷將軍. 珍性貪鄙多奪人田及卒大升悉以田案納選軍一無所取人服其淸. 明宗八年淸州人與州人係京籍而退居者構隙捕殺幾盡其黨之在京者聞之欲報仇矯旨募死士向淸州王遣將軍韓慶賴等追止之不及與州人戰不克死者百餘人. 時大升與大將軍朴純弼爲本州事審官以不能禁制見罷牧副使趙溫舒亦罷.

#高麗史100卷-列傳13-慶大升-002
大升嘗憤鄭仲夫跋扈謀欲討之以其事艱大隱忍未發會仲夫子筠潛圖尙公主王患之大升銳意討仲夫畏其壻宋有仁未得*閒及有仁斥逐文克謙韓文俊大失人心朝臣皆側目. 牽龍許升有勇力爲衆所服筠愛之升及隊正金光立俊翼又皆大升所善九年大升謂升曰: “我欲去兇徒汝能從之事可成矣.” 升諾之大升曰: “藏經會畢之夜宿衛之士必皆困睡吾令死士三十餘人伏和義門外汝先殺鄭筠於內以嘯聲爲約則我發伏應之.” 夜四鼓升入筠直廬殺之遂發嘯大升率死士踰宮墻入殺大將軍李景伯指諭文公呂所見輒殺宮中呼?鋒刃交接王驚愕. 大升至寢殿外大聲曰: “臣等衛社稷請上無恐.” 王出御宮門召大升等手賜?酒以慰之大升因請發禁軍分捕仲夫及有仁父子仲夫等聞變逃匿民家悉捕斬之梟首于市.

#高麗史100卷-列傳13-慶大升-003
王呼大升問曰: “欲以筠承宣之任授卿.” 大升曰: “臣不識字非所敢望.” 王曰: “非卿則誰可者吏部侍郞吳光陟何如?” 對曰: “承宣出納王命非儒者不可光陟雖稍知書然亦武臣恐似鄭筠.” 王?然大升知光陟必拜承宣惡之大升族兄將軍孫碩素與光陟有仇誘大升幷殺之遂分捕四家之黨將軍金光英指諭石和襲連中郞將宋得秀奇世貞等殺之朝士詣闕賀. 大升曰: “弑君者尙在焉用賀爲?” 李義旼聞之大懼武官或宣言曰: “鄭侍中首唱大義沮抑文士雪吾曹累年之憤以張武威功莫大焉今大升一朝而尸四公孰討之耶?” 大升懼招致死士百數十人留養門下以備之號都房爲長枕大被令輪日直宿或自共被以示誠款.

#高麗史100卷-列傳13-慶大升-004
未幾辭職家居然國有大事必就關決大升自去鄭宋以來心不自保常令數人潛伺里巷偶聞飛語輒拘囚鞫問累起大獄用刑深峻. 時京城寇盜多起自稱大升都房有司逮捕囚之大升輒釋之由是公行奪掠無畏忌大升門客殺一良家子於路有司捕之欲治大升力救得免. 升光立等恃其同功偃蹇自肆陰養惡少又?侍東宮寢臥後壁歌吹徹夜旁若無人大升忌之. 召升于其第斬之道見光立殺之以兵自衛奏云: “升等縱恣非唯欲殺臣且圖不軌事迫不暇奏聞已誅之.” 王命近臣慰諭之宰相以下皆就第或致書而賀大升稍自安罷其兵衛.

#高麗史100卷-列傳13-慶大升-005
十一年前隊正韓信忠蔡仁靖朴敦純等謀作亂令史同正大公器知之以告大升大升白王捕鞫之辭連石和及別將朴華注簿李敦實乃流信忠仁靖敦純等于島貶和南海縣令華河山島勾當使流敦實于廣州. 王內忌大升外示優寵日賜珍羞服玩奏請無不曲從故人多?附然非有學識勇略者大升輒拒之武官皆畏其威不敢縱肆. 十三年大升忽夢仲夫握劒叱咤因得疾卒年三十及葬道路莫不哀哭.

#高麗史100卷-列傳13-慶大升-006
初大升之討仲夫也牽龍金子格有力焉大升愛之?領都房大升卒都房*?{斂}錢以葬將散復聚飮子格誣告曰: “大升都房往往復會者將爲亂也.” 王素忌大升命重房捕之使大將軍鄭存實吳淑等治之苟名在都房者悉捕之其或逃匿縛其父母妻子及族黨困苦之匿者自出或自刃死凡得六十餘人復諭存實等嚴加?掠窮索其黨又令內官伺用刑苛緩於是?楚甚酷?流遠島多死于路存者不過四五人.

#高麗史100卷-列傳13-慶大升-007
光陟父挺嘗爲郞將西都之反仁宗命挺齎詔密諭諸城挺藏詔衣中徒步*閒行被邏卒執繫獄有一醜女食之挺德之約爲夫婦遂生光陟. 後挺累官至尙書以老致仕妻無子乃召光陟爲嗣光陟補牽龍隊正喜與儒士遊不好武. 毅宗末爲別將牽龍行首與李義方有素拜千牛衛將軍改金吾衛將軍吏部侍郞明宗欲授三品職光陟曰: “臣年少拜四品又兼吏部於臣足矣.” 遂辭出爲楊忠州道察訪使時孫碩父爲水州使性貪鄙侵漁無厭百姓苦之碩懼就光陟求哀光陟不聽竟劾罷之碩由是與光陟有隙遂誘大升殺之.

#高麗史100卷-列傳13-陳俊-000
陳俊.

#高麗史100卷-列傳13-陳俊-001
○陳俊淸州呂陽縣人有勇力起行伍積勞拜衛將軍戍北界戍將例不得著正角?頭獨俊著之知兵馬事梁升庸禁之不從劾罷之起爲大將軍. 明宗朝累拜知樞密院事進?知政事判兵部事九年卒. 性質直頗得時譽王亦器重庚癸之亂文臣家賴俊全活者甚多時人謂有陰德後必昌. 孫湜?溫皆登第有文名湜官至御史大夫?選直翰林院以右司諫知制誥出知公州卒善爲詩詞語淸麗少與李奎報齊名時號李正言陳翰林.

#高麗史100卷-列傳13-崔世輔-000
崔世輔.

#高麗史100卷-列傳13-崔世輔-001
○崔世輔系本寒微不解書毅宗時以禁軍充隊正丁亥流矢之變以世輔在側疑之流南海後武人得志召復舊職明宗初累拜同知樞密院事十四年進門下侍郞平章事判兵部事上將軍. 有人訴重房曰: “修國史文克謙直書毅宗被弑事弑君天下之大惡宜令武官兼之使不得直書.” 克謙聞之懼密奏王王重違武臣意然惡其非舊制乃授世輔同修國事世輔擅改事爲史由是毅宗實錄脫略多不實. 克謙嘗於?史堂戱世輔曰: “儒官之爲上將軍自我始武官之同修國史自公始.” 相與一?時崔連金富亦以將軍?爲禮部侍郞武人兼儒官自三人倡. 十九年世輔代克謙判吏部事性貪汚視賄賂多寡爲升黜財累鉅萬尋加特進守*大師二十三年卒.

#高麗史100卷-列傳13-崔世輔-002
子斐美容儀爲東宮指諭太子嬖婢在宮垣內擲橘挑之斐遂私之事泄王欲置諸法賴李義旼營救獲免太子逐婢婢爲尼斐猶通焉崔忠獻數其罪流南裔. 初世輔構第遍一坊四面各置第宅爲子孫計未久家門盡滅.

#高麗史100卷-列傳13-朴純弼-000
朴純弼.

#高麗史100卷-列傳13-朴純弼-001
○朴純弼門地賤微挺姿表美鬚髥進止言語爲人所推許毅宗時以中禁軍入衛頗勤恪始補勇爵明宗立遷左中禁指諭. 時武人秉政文臣殲盡簿書雲委純弼獨能操筆終始無怠以功授大將軍號令軍府自是不淹旬日踐歷華要至兵部尙書. 純弼直東宮之旁大營私第太子白王曰: “術人以爲朴尙書第於東宮爲月建方不宜營造臣力不能禁請上禁之.” 王曰: “朴尙書必不聽我言但汝修省以消厄患.” 聞者莫不憤嘆後拜樞密院使曹元正之作亂也純弼當直逆知之移病以免進中書侍郞平章事二十一年以?知政事卒.

#高麗史100卷-列傳13-李英搢-000
李英搢.

#高麗史100卷-列傳13-李英搢-001
○李英搢初名寵夫高令郡人家世微販魚爲生充邏卒性殘忍喜禍鄭仲夫之亂附李義方李高恣其兇暴世之言殘虐者必曰寵夫. 慶大升用事誅戮兇黨殆盡英搢畏縮及大升卒復橫肆驟遷刑部尙書漁奪無厭以致家當屋宇耽耽人見之曰?. 嘗求使于金沿路需索郡縣奔走賂遺萬計穢聲四達金人見之曰: “汝向爲義州戍卒州人皆呼爲獸心人汝國無人?汝拜高官銜使命耶?” 所至皆慢罵不禮及還語其子曰: “汝輩免使異國幸矣.” 轉兵部尙書疾篤在告會有武選力疾而出尋死.

#高麗史100卷-列傳13-白任至-000
白任至.

#高麗史100卷-列傳13-白任至-001
○白任至藍浦縣人業農初以驍勇被選至京賃屋居賣薪自給毅宗選充內巡檢軍扈駕出入不離仗側以勞補隊正鄭仲夫之亂武人得志遂貴顯. 明宗朝累遷刑部侍郞妻具酒饌盛騶從訪舊賃家??驚歎曰: “?汝之福也.” 轉大將軍兵馬副使. 有養賢庫記官嘗借庫銀器數事寄郞將李允平家過數日記官取器不返其妻候之聞有籠屍在路旁往視之卽其夫也妻意必爲允平所殺訴有司治之允平不服久繫獄以賂免?掠允平家人及記官親友被?訊死者數人. 國人皆曰: “允平實殺記官法官故緩之.” 允平聞而告曰: “予實無罪國人皆指予爲言勢不可?請納家?贖之.” 公議久未決時中軍閱戰馬有注簿同正趙英仁者鞍馬服飾極鮮華求籍神騎班. 任至曰: “英仁家素貧今暴富有由.” 執送法司英仁恃其無顯迹略無懼色俄有一?來告曰: “我英仁家?也主與記官素親一日記官齎銀器到家主貪其物毒殺之吾母適在前主恐事洩幷殺?後園以滅口銀器亦埋某地我欲告法司復?恐見害未敢耳.” 有司往掘之皆得. 任至後拜刑部尙書遷知樞密院事嘗以私事謁王引入內殿優禮以遣. 舊制: 大臣非國家大事不詣君門. 臺*?{諫}不劾任至時議譏之二十一年以知門下省事卒.

#高麗史100卷-列傳13-李俊昌-000
李俊昌.

#高麗史100卷-列傳13-李俊昌-001
○李俊昌明宗時爲刑部侍郞有男子夜投匿名書于壽昌宮門巡檢官捕得之乃?俊昌兄弟也王性柔弱事皆決於諸將但?之而已諸將信其書乃欲誅俊昌等. 王聞之召大將軍鄭邦祐責曰: “自癸巳以來無辜多見害予不能救咎實在予今俊昌等若謀不軌彼必顯告豈夜投匿名書乎曲在男子諸將何欲誅俊昌耶?” 諸將?問男子果服其誣流遠島盖怨俊昌嘗奪其田也後拜太僕卿. 俊昌母睿宗宮人出也宮人本賤隸舊例宮人子孫限七品唯登科者至五品俊昌至是拜三品臺諫畏縮無敢言者官至樞密院使卒.

#高麗史100卷-列傳13-崔忠烈-000
崔忠烈.

#高麗史100卷-列傳13-崔忠烈-001
○崔忠烈明宗時拜司宰卿神虎衛上將軍累遷同知樞密院事與院使李光挺副使文克謙等奏: “燃燈會舊用二月望近因聖考諱朔改用正月有乖先王之意今三光告異二氣不調恐或由此縱不設會作樂請於二月望令公私隨宜燃燈.” 從之. 忠烈又建議: “八關會百官果床與中禁軍衣飾華侈無制請禁之.” 從之尋以星變乞解職不允進中書侍郞平章事太子少傅判刑部事. 舊制燃燈八關必遣宰相至西京攝行齋祭自甲午之變西京有事詔停遣使後只遣三品官忠烈利其贈遺奏曰: “先王遣宰相爲使盖重翼京也乞依舊制.” 王?知其意遣忠烈如西京行八關會及還多受賄賂輜重至三十餘兩十二年卒.

#高麗史100卷-列傳13-鄭世裕-000
鄭世裕[*(鄭)叔瞻*(鄭)晏].

#高麗史100卷-列傳13-鄭世裕-001
○鄭世裕河東郡人明宗時爲西北面兵馬使*?{斂}民財貨數獻內府王遣其子叔瞻齎手詔?諭世裕還請授其子允當銓曹允當年少無知乃授吏部員外郞. 世裕累官刑部尙書時?知政事上將軍文章弼等諸將軍劾奏: “世裕嘗在西北面*?{斂}民繭絲及珍玩之物詐稱貢獻驛輸其家又在尙書省署永州吏崔安戶長公牒已成世裕納水州吏崔少賂改永爲水安爲少以其牒給少事覺法當流以計獲免今爲刑部先坐衙同列有後至者輒畜罵逐之專權自恣舞文弄法視賄賂多少出入人罪請流遠島以戒後人.” 制從之國人大悅後隊正李金大上變告世裕謀不軌乃流世裕允當叔瞻于南裔.

#高麗史100卷-列傳13-鄭世裕-002
○叔瞻累官樞密院知奏事高宗初?知政事金山王子兵?入北鄙叔瞻爲中軍元帥行至興義驛軍中自驚奔還屯國淸寺號令不行部伍無紀律人皆缺望. 從軍僧徒謀殺崔忠獻忠獻捕鞫之辭連叔瞻乃罷還叔瞻以忠獻子怡爲壻恃勢頗驕橫大起第宅三四區彌滿數里及爲元帥多受軍卒賄放遣之常語軍中曰: “崔忠獻?喪王室自招寇賊反遣我討賊諺所謂人則食?我反飮水者也.” 至是忠獻欲殺之賴怡營救流河東後拜平章事. 兄右僕射?亦貪鄙奪占人田又不能正家妻妾無分乃降授工部尙書.

#高麗史100卷-列傳13-鄭世裕-003
叔瞻子晏晏初名奮性聰慧少登第陰陽?術醫藥音律無不精曉出?晉陽以母老辭歸養河東怡愛其才奏授國子祭酒晏見怡專權忌克欲遠害退居南海好佛遊遍名山勝刹捨私?與國家約中分藏經*?{刊}之事佛太煩一方厭苦. 晏旣退猶恐及禍養怡外孫爲子以取媚又*?{諂}事權貴好奢侈第宅器皿極其華麗. 崔沆秉政召知門下省陞?知政事一日與門生郞將林?內侍李德英威州副使石演芬論時事曰: “人命至重崔令公何殺人乃爾?” 後德英演芬會?家飮復稱晏語嘆曰: “恩門之言誠是.” ?妻兄家奴聞之訴于沆. 沆與晏素有隙欲收人望外雖禮貌內實猜忌至是大怒曰: “鄭公本有異心誹謗吾事其將構亂乎?” 遂籍其家流白翎島尋遣人沈殺之.

#高麗史100卷-列傳13-鄭國儉-000
鄭國儉[李維城].

#高麗史100卷-列傳13-鄭國儉-001
○鄭國儉明宗時屬內侍爲大府少卿八關會齎賜宰相花酒稽緩?政宋有仁怒不受國儉以此被劾削禁籍後附有仁復爲內侍. 國儉家在水精峯下峯路幽僻高險惡少五六人常聚其峯見婦人有姿色者必劫亂之至奪其衣物. 一日國儉見一婦人盛飾著袈裟由峯路下袈裟婦人盛飾以緇帛爲之所以蒙頭掩面者賊邀而劫執從婢皆散. 國儉不能忍視遣女壻內侍李維城令同正崔謙率家?捕之獲三人囚大理乃大將軍李富甥姪及權勢武官子姪也請謁交午法官欲不治刑部員外郞趙聞識獨抗議訊鞫杖殺時議快之. 國儉累官吏部尙書轉御史大夫惡銓注冗雜罷南班假充者十餘人臺綱稍振進?知政事神宗六年卒.

#高麗史100卷-列傳13-鄭國儉-002
維城大將軍幹之子交友以信遇事剛果按全羅守漢山皆有聲績累拜左常侍. 王濬明之被禍也其弟正言景儀緣坐配流親舊畏崔忠獻莫有送者維城以故舊遣人餞之?白金三十兩遺押吏得寬陵逼景儀感泣?咽時人多之. 高宗初爲西京副留守以絃歌自娛惑於官妓因得疾卒.

#高麗史100卷-列傳13-鄭邦佑-000
鄭邦佑.

#高麗史100卷-列傳13-鄭邦佑-001
○鄭邦佑起自電吏明宗朝累遷大將軍知御史臺事以賤系拜臺官人皆笑之出爲西北面兵馬使重房奏: “昔陳淑嘗爲其道兵馬使邦佑以電吏從行北蕃吏民尙有記其面者今若出鎭人心不服徒示國家無人也請勿遣.” 王從之. 後復爲兵馬使臺諫無有言者邦佑公廉率法威惠?施一方畏服.

#高麗史100卷-列傳13-丁彦眞-000
丁彦眞.

#高麗史100卷-列傳13-丁彦眞-001
○丁彦眞神宗五年爲大將軍時慶州人謀反密遣郞將同正裴元祐往將軍石成柱配所古阜郡說曰: “高麗王業幾盡新羅必復興以公爲主沙平渡爲界何如?” 成柱佯喜留元祐于家潛告郡守惟貞惟貞捕送按察使以聞誅之. 慶尙道按察使池資深奏慶州賊請降不必發兵. 崔忠獻怒以大將軍金陟侯爲招討處置兵馬中道使刑部侍郞田元均副之大將軍崔匡義爲左道使兵部侍郞李?副之攝大將軍康純義爲右道使知閣門事李維城副之趣發兵往討. 賊聞之募集雲門山及蔚珍草田賊分爲三軍自稱正國兵馬誘脅州郡. 陟侯師老不戰使賊勢日盛明年徵陟侯以私騎還京遣彦眞代之臺省劾罷陟侯職. 賊入基陽縣匡義帥兵急擊殺獲甚多忠獻奏遣中使齎詔賜藥以?之彦眞旣至因祈恩詣城隍祠密以捕賊之謀授覡.

#高麗史100卷-列傳13-丁彦眞-002
一日賊徒都領利備父子至祠潛禱覡?曰: “都領擧兵將復新羅吾屬喜之久矣今幸得見請獻一盃.” 邀至其家飮之醉遂執送彦眞賊掠杞溪縣維城進兵擊之賊魁?佐乘高望見將遁將軍房秀精率二子先登奮擊士卒乘之斬一千餘級虜二百五十餘人彦眞又遣隊正咸延壽康淑淸往雲門山誘?佐使安業不聽. 賊副屢目延壽延壽知其意出持劒入擊?佐?佐奮起淑淸擊斬之傳首于京賊麾下欲刺延壽等賊副呵禁之得免. 匡義執太白山賊魁阿之械送于京瘦死獄中匡義又奏: “興州浮石符仁等寺及松生縣雙岩寺僧徒謀亂.” 命兵馬使鞫之配島. 又明年忠獻以匡義?純義維城等平東京功最多奏令先還?加爵秩僚佐以下賞賚有差. 彦眞元均等還忠獻奏曰: “賊未盡除宜留中軍判官朴仁碩爲按察使率京兵二百鎭之.” 仁碩擒餘賊金順等二十餘人遣皇甫經以聞王命經屬內侍加八品職高宗二年彦眞以知門下省事卒.

列傳卷第十三.


#高麗史101卷-列傳14-00-000
列傳卷第十四. 高麗史一百一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史101卷-列傳14-閔令謨-000
閔令謨[*(閔)湜].

#高麗史101卷-列傳14-閔令謨-001
○閔令謨黃驪縣人父懿戶部員外郞令謨少好學仁宗朝登第累遷吏部員外郞. 明宗在潛邸夢一宰相出自廣化門騶從甚盛有人曰: “此公之宰相也.” 及卽位令謨以刑部侍郞掌南省試至放榜王見之與所夢者肖始有大用之志不次遷擢授樞密院副使後判兵部事. 御史臺劾兵部銓注失當令謨上章自列中書門下及重房反劾御史臺合司乞罪王敦諭皆令出視事尋拜中書侍郞平章事轉門下侍郞平章事判吏部事太子太師. 令謨性怯訥少虧操履及典政柄請謁公行銓注猥濫十三年乞退二十四年卒年八十謚文景.

#高麗史101卷-列傳14-閔令謨-002
初令謨赴擧所作賦失律同知貢擧李之?欲不取知貢擧崔濡曰: “是篇落落有不凡之氣宜署榜尾.” 他日濡謂令謨曰: “爾賦雖不中律然其辭有遠大之氣爾宜勉之.” 後令謨掌銓注擢用濡孫祗元祗禮. 令謨妻裴氏?爲柳益謙妻令謨微時益謙已居顯秩有相者相裴氏兄弟曰: “兄當享富貴弟則薄命.” ?以其夫通顯不以爲然後益謙死於鄭仲夫之亂令謨果登*?{?}宰益謙妻寒窘常資兄以生子湜公珪.

#高麗史101卷-列傳14-閔令謨-003
○湜登第籍內侍神宗初爲右散騎常侍同舍起居舍人張允文謂諸郞曰: “門下錄事及堂後官?日私辦直宿郞舍承宣供億競事?侈從人假?及拜?補外科*?{斂}於民以償宿債恬不爲愧冒進者或以?外補外預聚*?{斂}以爲他日計故吏皆貪汚鮮有廉謹若除直宿官供億但供燃燈八關宴會則?費太?然後可責吏淸節.” 宰臣郞舍皆以爲可獨湜與諫議李桂長執不可議遂寢. 四年卒性豁達有大度雖貴顯視故舊無貴賤一如平日人以是多之. 明宗?子僧小君洪機等招權納賂朝士爭附獨湜不往其弟曰: “兄?往焉?” 湜曰: “亦吾志也.” 一日弟請與俱往酒?忽曰: “虹沙彌輩敗國家.” 弟愕然流汗盖以虹一端接地一端屬天喩小君王子而母賤也湜之放曠多類此. 公珪官至門下平章事修文殿大學士判兵部事.

#高麗史101卷-列傳14-宋?-000
宋?.

#高麗史101卷-列傳14-宋?-001
○宋?見州人少聰悟毅宗時登第累遷閣門祗候鄭仲夫之亂以不?人免害. 明宗八年爲御史中丞仲夫家奴犯禁?捕治之仲夫怒遂罷其職尋授衛尉卿右諫議大夫. 舊制以義州爲兩國關門使价往來文牒出入皆由之必擇文臣調之其分道官亦以常?官有名望者遣之自武臣用事戍邊將軍皆帶兵馬之任爲分道故昌朔二城皆以將軍委之義州則以文牒交通須有儒士兼置文武二人由是州人困於供費. 及?爲西北兵馬使州人訴曰: “吾邑本北鄙殘鄕今文武分道?住一城供費不給不數年邑其丘墟矣請馳奏以便宜分管數城.” ?然之具奏請以文官爲義州分道隸靈州威遠鎭武官爲靜州分道隸麟州龍州制從之. 諸將軍聞之相謂曰: “此欲因以奪武臣權也.” 大怒請王斬?王驚駭親諭解之遂貶?巨濟縣令識者曰: “晉政多門魯分三家以至敗滅春秋譏之今重房制事將軍房沮之將軍出議郞將房沮之互相矛盾政令之發民不適從?刑殺人主之柄而臣下擅之自?見貶救民革弊之言無聞矣.” 復拜諫議大夫.

#高麗史101卷-列傳14-宋?-002
術士言: “太白犯上將武官必有厄.” 於是武官欲移災文官將軍李時用等三十餘人詣闕構?及右司諫崔基厚直史館王許召等六人罪請流王雖知無罪然柔弱無斷竟從其請?流遠島人多寃之. 時用等猶慮未足以厭勝追論中郞將金子格嘗助慶大升踰入宮墻之罪亦流于島. 時御史大夫文章弼屢以太白犯上將執法詐上表辭職旣而太白退舍旣遠而?又當其災故章弼復就職然尙懷疑每出入立喝道于馬後不欲當執法位其誣天如此. 久之王念?非罪見謫召還將復用朝論未諧不果十七年以判禮賓省事致仕居數歲疽發背卒年六十七.

#高麗史101卷-列傳14-金光中-000
金光中[*(金)?].

#高麗史101卷-列傳14-金光中-001
○金光中登第毅宗時稍遷給事中爲西北面兵馬副使有島在麟靜二州之境二州民嘗往來耕漁金人乘*閒樵牧因多居焉. 光中欲復地邀功擅發兵擊之火其廬舍仍置防戍屯田後金莊奉使如金金主讓之曰: “近稍有邊警爾主使然耶若邊吏自爲則固宜懲之.” 莊還奏王命歸其島撤防戍. 光中累官至諫議大夫秘書監嘗愛驅使朴光升與衣食畜之請於人補隊校鄭仲夫之亂光升引光中匿人家密告害之.

#高麗史101卷-列傳14-金光中-002
後光中子?爲順安縣令會裴純碩徵兵?鍊軍以應聞光升爲祭告使來先遣人捕光升父于蔚州又執光升俱至順安令父子相見先殺其父謂光升曰: “哀汝父乎?” 光升曰然?曰: “愛父一也柰何背恩殺吾父乎?” 光升無以對遂斷其臂置軍中巡歷數縣然後殺之.

#高麗史101卷-列傳14-安劉勃-000
安劉勃.

#高麗史101卷-列傳14-安劉勃-001
○安劉勃明宗時累遷侍御史藏經道場?知政事宋有仁行香祗候崔永濡以贊引後至臺監御史欲劾之永濡請劉勃曰: “吾已乞?政得解願勿奏.” 劉勃曰: “我未識?政意事須聞奏第君白王寢之耳.” 永濡托王弟僧?曦以聞王曰: “此小過可赦柰?政怒何宜告諸?政.” 劉勃後拜吏部郞中吏部點入仕者姓名以奏號曰點奏於是入仕者必賂白金數斤爲贄自判事至令史習以爲常競占下點曰某某皆自我出也. 唯劉勃毅然不點曰: “我無所知.” 世服其淸官至國子司業卒.

#高麗史101卷-列傳14-崔汝諧-000
崔汝諧.

#高麗史101卷-列傳14-崔汝諧-001
○崔汝諧慶州人性寬厚才學淺短登第補蔚州通判不閑吏事無所可否但署紙而已. 初明宗爲翼陽公汝諧爲其府典籤一日夢太祖授笏於明宗明宗受之坐御床汝諧與百僚賀覺而奇之以告明宗曰: “愼勿復言此大事也使上聞之必害我.” 汝諧遂歸心焉後?羅州求名果海脯厚?於府明宗深感之及卽位汝諧齎表至京隨例赴朝王不之知也. 陛辭日獨詣禁門因宦官以奏王始驚曰: “崔典籤來矣朕不省也.” 引見甚慰籍之令留待命乃拜左正言知制誥不數年歷侍御史寶文閣待制年已七十矣奏曰: “吏部?籍臣年今實滿七十例當致仕.” 王曰: “吏部錯書天使然也勿復有言.” 驟遷諫議大夫國子祭酒掌監試士林竊笑. 拜樞密院使左散騎常侍謝表云: “西垣備職寔知此日之恩榮北闕朝天始信當年之夢感.” 因乞骸骨時年七十七特授政堂文學仍令致仕十六年卒年八十六輟朝三日謚文貞.

#高麗史101卷-列傳14-崔遇淸-000
崔遇淸.

#高麗史101卷-列傳14-崔遇淸-001
○崔遇淸忠州吏仁宗朝登第調進禮縣尉明宗在潛邸遇淸爲府典籤及卽位以舊僚寵任累歷臺諫. 趙位寵起兵遇淸以兵馬副使從軍禦之及還擢國子祭酒左*?{諫}議大夫尋出爲西北面兵馬使. 時靜州都領純夫郞將金崇等屢謀逆朝廷姑息不卽討遇淸誘州人斬純夫等王下詔褒之超授判尉衛事進樞密院使翰林學士承旨乞骸骨加守司空左僕射致仕十四年卒. 遇淸歷任中外有聲績然性癡闇年至七十二乃乞退時人譏之子沆謙.

#高麗史101卷-列傳14-王珪-000
王珪.

#高麗史101卷-列傳14-王珪-001
○王珪字叔?初名承老侍中剛烈公?之子太祖從弟寧海公萬歲七世孫也. 年七歲爲東宮學友性溫雅敏厚美容儀有器局未嘗以喜怒妄加人. 初授軍器注簿同正門下省以幼駁之毅宗曰: “其父有佐命之功豈可拘常例耶?” 累轉兵部員外郞殿中侍御史鄭仲夫之亂珪乞告覲母故免. 明宗時留守南京有專政珪娶平章事李之茂女之茂子世延以金甫當妹壻死於其亂李義方欲幷害珪囚其妻索之匿仲夫家獲免. 時仲夫女孀居見珪悅而通焉珪遂?舊室. 義方死珪復職奉使如金靜州中郞將金純富嘗欲殺郞將用純用純逃至京及珪還至靜州純富等以珪爲權臣壻欲劫留爲質請誅用純因謂珪曰: “公衣冠之族今背舊室托婚權門以圖苟活名義已虧將何顔與士大夫共立於朝乎?” 珪縮?無以對賴義州分道王度諭解之乃脫歸. 神宗朝拜御史大夫進?知政事累拜門下侍郞同中書平章事年六十四有微疾乃曰: “知足不殆.” 遂上章乞退杜門懸車優游自適世稱耆英以珪爲首高宗十五年卒年八十七輟朝三日謚莊敬.

#高麗史101卷-列傳14-車若松-000
車若松[奇洪壽].

#高麗史101卷-列傳14-車若松-001
○車若松父擧首直史館若松與其兄若椿俱幼擧首曰: “若椿當以文藝立身可勤學若松武才著名.” 若椿果登第仕至兵部侍郞若松出身禁衛明宗時由郞將拜將軍. 重房奏自庚寅以來武官皆兼文官而內侍茶房獨不得兼請許兼屬王以若松等四十三人皆兼內侍茶房武官兼屬自若松輩始. 神宗初拜樞密院副使進守司空?知政事若松與奇洪壽同入中書省上訖若松問於洪壽曰: “孔雀好在乎?” *?曰食魚?咽而死因問養牧丹之術若松具道之聞者曰: “宰相之職在論道經邦但論花鳥何以儀表百寮?” 若松後拜開府儀同三司守太尉中書平章事卒. 若松畜妓生二子長入國學補服膺齋生次入流品崔忠獻陰嗾御史臺奏屬伶官限七品又削學籍.

#高麗史101卷-列傳14-車若松-002
○洪壽字大古幸州人少善書工文及壯從武班歷事明神熙三朝官至特進壁上三韓三重大匡門下侍郞同中書門下平章事判吏部事以吏部掌銓選讓于忠獻引年乞退琴書自娛卒年六十二輟朝三日謚景懿.

#高麗史101卷-列傳14-鄭克溫-000
鄭克溫.

#高麗史101卷-列傳14-鄭克溫-001
○鄭克溫全州尙質縣人父元寧大將軍克溫初調良?令同正召入內侍以征西功授金吾衛散員累轉將軍得士卒心. 時國家討南賊克溫以所領軍赴之益訓鍊遇賊輒擊敗之?獲居多入爲大將軍歷御史大夫知門下省事進?知政事. 高宗二年卒輟朝三日謚翼烈性溫仁謹愿不露圭角凡所?威惠得宜當時無赫赫大名及去皆有遺愛無子配享康宗廟庭. 敎曰: “卿昴?毓粹崧嶽降精氣雄韓信之登壇早紆將印略邁張良之借?密轉軍籌當寧考之承?掌中樞而佐命??大政逮事寡人故及見爾之平生眞可謂古之遺直. 朕?遭憂?深軫哀傷地隔九天雖未還於仙馭禮終三載將入奉於宗?顧侑位之難虛與群僚而?議當代之佐未必乏其人焉衆論所歸固無易於卿者爰擧追崇之典??與享之聯. 朕將嘉乃丕績誓萬世之不忘卿亦相我先君佑三韓之永固.”

#高麗史101卷-列傳14-柳光植-000
柳光植.

#高麗史101卷-列傳14-柳光植-001
○柳光植全州人風儀?偉淸儉節欲沈重寡言蔭補良?署令同正出?靈巖政尙淸嚴吏畏民懷累遷?知政事揚歷中外皆有聲績. 高宗八年以門下侍郞同中書門下平章事致仕逍遙自適世稱壽富雙全卒輟朝三日謚戴肅. 子?韶韶性剛亢少許可不事産業官至平章事子能爲寶文閣待制*?{諂}事崔?弄權*?{斂}怨及金俊誅?能亦被誅韶憂憤成疾卒謚莊定人譏之曰: “生不敎死無益.”

#高麗史101卷-列傳14-權敬中-000
權敬中.

#高麗史101卷-列傳14-權敬中-001
○權敬中登第補博士嘗學神仙?穀之術李奎報作詩責之高宗朝累授尙書禮部侍郞知制誥與奎報兪升旦等撰明宗實錄分年秉筆. 敬中議曰: “臣所編四年之*閒記?異者凡若干事謹按春秋二百四十二年記天變者多矣只書日有食之而不書月食豈以日實也無待而明君象也月闕也有待而明臣象也. 取詩所謂彼月而食則維其常此日而食于何不臧之說忌陽之虧而不忌月闕故歟. 丁未七月之日食者卽是日而應見矣曹元正石隣之黨夜犯宮?而作亂豈非陰侵陽臣犯君之?歟. 魯昭公二十四年五月日食梓愼曰: ‘水也.’ 昭子曰: ‘旱也.’ 其言曰: ‘日過分而陽猶不克克必甚能無旱乎陽不克莫若積聚也.’ 是歲果有旱說者曰: ‘二至二分日有食之不爲?日月之行也春秋分日夜等故同道而食輕不爲?水旱而已己酉二月之日食在於春分是以至閏五月而旱此其應也.’ 日赤薄無光日旁有背氣外赤內黃日有東西珥者各一按前漢書註云: ‘日旁氣在傍直對曰珥向日爲抱向外爲背背者背象也氣往迫之爲薄.’ 晉志曰: ‘其君無德其臣亂國則日赤無光.’ 天之譴告豈不丁寧乎? 雖去曹石之輩復有東南之賊縱橫煽亂者故譴告如此當此時而覺悟豈非令終之兆乎? 月犯昴者五月食昴者三月犯心者二月食心者二月犯心前星者一食心後星者二月貫心而行者一. 按星傳昴?頭胡星也爲白衣會又天之珥也主獄事心三星天王正位也前星爲太子後星爲庶子中星爲明堂大辰主天下賞罰天下變動心星見祥. 據此而言上國當有因刑罰失中之事胡兵踐蹂天街波及於外又且天王失位而嫡庶子孫蕩析不振者故罰之所示者如此其多也有國家者宜鑑省焉. 月犯角左星者三月入羽林者二月犯五車者二月犯箕星者四月入*大微者二月入南斗魁者三月食房者一月犯房南星者一月赤如血者一. 角爲天田亦爲理主刑則恐有刑法失理而不平者羽林爲天軍亦主翼王恐天軍多非其人翼王不謹者乎. 五車五帝軍舍也恐主軍非人不能嚴毅武勇致撓敗故歟. *大微天子庭也月五星入*大微軌道吉不識月果軌道否乎. 南斗天廟也丞相*大宰之位得非丞相*大宰不能褒進賢士?授爵祿之罰歟. 房爲天府又爲天駟而月掩食者天閑之駟散於非人故罰之所示者如此. 月者*大陰之精白而明者也今變赤如血者豈非星傳所謂月變色將有殃者乎? 歲犯執法者二歲與*大白同舍者一歲犯房上相者二*大白與辰星合者一*大白入犯*大微者一*大白犯南斗者一*大白入?行者一*大白經天者二*大白在北熒惑在南犯鎭者一*大白在東熒惑在西相犯者一*大白在東熒惑在西犯胃者一火入東井者一熒惑入輿鬼者四火犯司怪者一火入軒轅者一塡犯歲者一塡犯亢者一塡入?者一塡犯*大微東上相者一辰現房之東北者一. 按志曰: ‘仁虧貌失逆春令傷木氣則罰見歲星義虧言失逆秋令傷金氣則罰見太白星禮虧視失逆夏令傷火氣則罰見熒惑星智虧聽失逆冬令傷水氣則罰見辰星.’ 仁義禮智以信爲主貌言視聽以心爲正故四星皆失塡乃爲之動五星之應大抵如此但仁義禮智之虧與貌言視聽之失果誰之爲歟? 將爲君天下者之應乎? 擅一國者之應乎? 不可知也. 星傳月食五星其國皆亡註云: ‘其國者分野之國也.’ 則當以分野論今不書分野則不可以論其應也. 又曰: ‘太白經天天下革民更王.’ 則凡五星之變多是上國之事非本國之變不足懼也. 氣之變者西方赤氣如火又東南竟天自坤竟天者各一坤方赤氣如火者一. 按周禮有*시?氏之官掌十煇之法以觀其妖祥辨其吉凶而赤?乃憂氣之所應則當時必有憂?而謀亂者乎. 五色虹南北相衡者一乾坤二方虹?垂地者一白虹見西北方者一*大廟虹見垂地者二. 按晉志白虹百殃之本衆亂所基又云: ‘白虹霧姦臣謀君擅權立威夜霧白虹臣有憂晝霧白虹君有憂虹頭尾垂地流血之象.’ 以此鑑戒可也. 雨土大霧者各二志曰: ‘雨不霑衣而有土名曰?君臣乖.’ 君臣道合廓然成泰?何有焉. 霧者衆邪之氣陰來冒陽若白日中天幽枉畢照衆邪之氣安得冒乎? 流星出入者二十有五星傳曰: ‘流星天使也自上而下曰流自下而上曰飛其大者曰奔奔亦流星也.’ 漢書註云: ‘飛絶迹而去也流光*跡相連也其吉凶之應以所出入論.’ 大雨雹者八按魯僖二十九年昭公四年皆書大雨雹左氏記季武子問申?曰: ‘雹可禦乎申?對以聖人在上無雹雖有不爲?而以藏?用?之事演之.’ 是故冬則陽入於地陰行於外於是有愆陽故鑿?而取之洩陽杜陰至春則陽不暴發而無凄風夏則陰入地中陽發於外將有伏陰故出?而頒之助陰抑陽至秋則陰不暴作而無苦雨. 今我朝藏?用?之法竊恐未盡合於古先請議黑牡?黍之奠桃弧棘矢之?藏之周用之遍則雹之?庶可禦矣. 物之怪神像頭亡者一宮門?尾自頹者一神者民之主也?智異山南紀之巨鎭其神尤爲靈異今示其像無頭者豈非內外人民咸懷無上之意故示以如此欲其省悟而革心也? 門者人所出入莫不由之者也今?尾自頹尙宜修省. 木之變則木介者二?食栗葉者二震殿柱者一傳曰: ‘妄興?役以奪民時則木失其性而爲變怪.’ 魯成公十六年正月雨木?而劉向以謂?者陰之盛而水滯者也木者小陽貴臣卿大夫之象也此人將有害則陰氣脅木木先寒故得雨而?也或以木?爲木介介者甲也甲兵象則憂其兵亂栗北方之果?食其葉則北方之臣當憂讒賊震柱示棟撓之凶可不戒哉! 火之變則樞院火者一大倉?者一平壤祠堂?者一傳曰: ‘?法律逐功臣以妾爲妻則火不炎上.’ 說曰: ‘火南方揚光輝爲明者也其於王者南面向明而理或耀虛僞讒夫昌邪勝正則火失其性而爲?矣.’ 明宗早失配?中無內主七嬖爭寵五?招權是以火樞密而示譴牝?女謁失於樞機之密也. 大倉之火示不復畜養人也平壤祠堂?者示無神也. 水之變則井水沸流者一大水者三雪消如血者一傳曰: ‘簡宗廟不禱祠廢祭祀逆天時則水不潤下而失其性.’ 說曰: ‘水北方終藏萬物者也王者卽位必郊祀天地望秩山川懷柔百神此所以順陰陽和神人也.’ 明宗四時之享不躬行者有年宜水之爲?也. 京房易傳曰: ‘飢而不損玆謂泰厥?水水流殺人.’ 又曰: ‘??有德玆謂狂厥?水水流殺人已水地生?.’ 往年關東飢而有司莫以告不擧荒政故今玆之水漂屋者一百流殺人者一千餘豈非泰之罰歟? 戊申之水水已而生黃?黃鼠豈非??有德之罰歟? 石之變者自移者一裂隕者三金石同類其自移與裂隕金失其性也故或說石山之骨也骨已裂隕山亦將崩國主山川而山崩則國將危亡可不戒哉? 鳥之變?鳴不鼓?者一按易說卦巽爲大?酉爲小?又巽主風風主號令故?號知時巽木含火火生風火炎上故雄?有冠乃鳴巽者離之再變兌者離之變而巽爲股離爲羽翰故?將號動股擊羽翰而後有聲. 今?鳴不??得非知時者非其人?官曠職之罰乎? 獸之怪虎入宮者一豹入城者一犢有兩頭者一虎豹山野之惡獸也. 今見于宮中與朝路得非將爲惡獸之所窟穴乎? 犢生兩頭者下民不一之兆也. 大抵世治則天變略世亂則天變繁道勝之君以人理天德衰然後天且譴告王者布德行政以順人心則?何不銷福何不至哉?”

#高麗史101卷-列傳14-金台瑞-000
金台瑞[*(金)若先*(金)?].

#高麗史101卷-列傳14-金台瑞-001
○金台瑞慶州人系出新羅宗姓父鳳毛美容儀解胡漢語每金使至必令?接常居東閣. 神宗朝拜樞密副使累官至門下侍郞平章事卒輟朝三日謚靖平. 台瑞登第事明神熙康高五朝位至守太保門下侍郞平章事引年致仕. 台瑞雖業儒不喜文性貪鄙豪奪人土田每出入人遮道呼訴曰: “公何奪吾食?” 其子若先爲崔怡女壻故有司莫敢劾坐吳承績事籍其家卒謚文莊. 子若先起孫慶孫起孫門下侍郞平章事慶孫自有傳.

#高麗史101卷-列傳14-金台瑞-002
○若先累官至樞密副使元宗納其女爲妃生忠烈王若先妻因燈夕入內高宗以太子妃母命其府牽龍行首中禁都知及將軍等爲僕從輿盖服飾一如王妃. 識者曰: “下之僭上上自啓之.” 初若先聚怡府中諸娘于望月樓牧丹房縱*?{淫}其妻妬訴怡曰: “吾其?家爲尼.” 怡卽流若先所私娘及媒者于島壞樓房. 妻嘗與奴通若先知之妻以他事訴怡怡殺若先怡久之知誣妄殺其奴遂*?其女終身不見後追謚若先莊翼公.

#高麗史101卷-列傳14-金台瑞-003
子?初名晸又改*치以怡故由內給事拜守司空柱國怡辭以年少不稱乃改授將軍. 有人??于怡怡召責之曰: “汝集無賴徒欲何爲乎?” ?其首流河東執其所親將軍金正暉平虜鎭副使孫仲秀茶房安琦等三十五人投之江. 後怡召?還歸俗拜司空. 司空唯諸王爲之?娶襄陽公女故授之實欲其無權以避沆也. ?聞沆謀害己欲先圖之爲書遣及第洪烈春坊公子鄭瞻遺叔父慶孫慶孫恐禍及以告怡怡囚洪烈等于街衢獄鞠其黨. ?之召還也將軍劉鼎指諭奇洪碩閔景咸等聯署狀請怡以?爲後怡置而不問至是怡出其狀悉囚署名者鞫之沈景咸等于江流?于高瀾島其餘死流貶黜者四十餘人.

#高麗史101卷-列傳14-文漢卿-000
文漢卿[權世侯白敦明].

#高麗史101卷-列傳14-文漢卿-001
○文漢卿溟州人祖儒寶右僕射漢卿性貪鄙怯懦初補隊正累遷大將軍. 高宗二年出爲西北面兵馬使論軍卒爵賞多受賂金又徵求州郡無厭因失人心. 明年金山王子兵入寇漢卿與戰擒八人賊屯藥山南石牛新?玉兒等驛之野. 漢卿會諸城兵戰于渭州城外斬五百七十餘級我軍死者三十餘人改中軍兵馬使. 賊?入東界漢卿擁兵宜州逗?不戰聚百工營中造私物利盡錐刀及賊來圍?城潛逃我軍大敗以罪流海島. 後召還拜上將軍歷兵工二部尙書進樞密院副使右僕射十三年卒.

#高麗史101卷-列傳14-文漢卿-002
有權世侯者爲西海道?山城防護別監禦蒙古兵城四面壁立唯一逕僅通人馬世侯恃險縱酒不爲備且有慢語. 蒙古設砲攻城門碎之矢下如雨又梯石壁而上以火箭射草舍延?城中人家甲卒四入城遂陷世侯自縊死城中死者無慮四千七百餘人屠男口十歲以上擒其婦女小兒分與士卒.

#高麗史101卷-列傳14-文漢卿-003
又有白敦明者爲東州山城防護別監驅民入保禁出入州吏告曰: “禾未穫?敵兵未至請迭出刈之.” 敦明不聽遂斬之人心憤怨皆欲殺之. 及蒙古兵至城下敦明出精銳六百拒戰士卒不戰而走金華監務知城將陷率縣吏而遁蒙古兵遂攻門突入殺敦明及其州副使判官金城縣令等虜婦女童男而去.

#高麗史101卷-列傳14-盧仁綏-000
盧仁綏.

#高麗史101卷-列傳14-盧仁綏-001
○盧仁綏高宗三年爲朔州分道將軍金山王子兵數萬來侵仁綏唯事奉佛在山寺邏卒報賊已?入我境仁綏曰: “契丹亦人耳可忍殺耶?” 留寺三日賊橫行州境無敢誰何. 仁綏?城逃身中數矢僅免還京崔忠獻怒奪其職. 仁綏有老母卽?之被緇投邊山僧舍居數年. 崔怡寄書曰: “若來當復舊職.” 仁綏大喜卽還京遂復職俄遷大將軍因得幸於怡好論人長短爲禍福人皆側目. 左僕射崔允匡素以?直稱一日謁怡仁綏在側允匡呼而數之曰: “汝何時拜大將帶紅?耶? 汝鎭朔州契丹兵入寇?城逃奔不忠也?老母遊方外不孝也不忠不孝天地所不容汝有何功位至三品耶? 正己而後正人何不自?妄談人得失耶? 若爾者宜竄遐裔以戒後來.” 仁綏俯伏汗流洽背聞者快之後與周演之謀殺怡事洩怡執之投水中.

#高麗史101卷-列傳14-金義元-000
金義元.

#高麗史101卷-列傳14-金義元-001
○金義元高宗時人起卒伍驍勇少家貧爲無賴行一日有人持錢財衣物過者卽奪掠而走又有隣婦?戴銀甁*?{段}帛而去義元從後取之婦不知後義元貴呼其婦給銀甁*?{段}帛婦驚怪不受義元不言其故强與之. 官至門下平章事卒. 元宗時有允成者居甲串里隣有校尉夜穴壁偸穀一石穴小未能出允成自內推出之校尉乃走允成追及之曰: “汝迫飢餓以至此亦何傷家人無知者可取去.” 校尉遂負而歸允成終不言妻?皆謂穿?所爲後校尉受俸具酒食來致謝.

列傳卷第十四.


#高麗史102卷-列傳15-00-000
列傳卷第十五. 高麗史一百二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史102卷-列傳15-琴儀-000
琴儀.

#高麗史102卷-列傳15-琴儀-001
○琴儀字節之初名克儀本奉化縣人後賜籍金浦三韓功臣容式之後體貌奇爽器度雄偉少力學善屬文屢擧不第出監淸道務剛直不撓民目爲鐵太守. 明宗十四年中魁科籍內侍崔忠獻當國求文士有李宗揆者薦儀遂*?{諂}事忠獻歷敭華要神宗朝拜尙書右丞右諫議大夫太子贊善大夫. 儀嘗帶二學士又兼三大夫世以爲榮?執政左遷將作監復拜左諫議大夫. 熙宗四年以右副承宣掌試取皇甫瓘等瓘等謁忠獻忠獻贈隨從坊廂銀甁各一事怡亦贈銀甁又謁王親賜酒果仍觀各坊廂歌吹命瓘等七人屬內侍儀爲忠獻所?故待以厚禮如此. 尋遷知奏事知吏部事儀久典機要奏對稱旨王倚以爲重儀頗恃勢驕恣瓘詣儀直廬作詩諷休官儀以告忠獻流瓘于島時議薄之.

#高麗史102卷-列傳15-琴儀-002
康宗卽位金遣使冊命金使欲入儀鳳正門朝議不肯往復相詰王命儀往諭儀問曰: “天子之巡守方岳者自古有之若大國枉?小國當入自何門?” 金使曰: “天子出入舍中門而何?” 儀曰: “然則人臣欲入君之正門可乎?” 金使大服乃入自西門王嘉之進簽書樞密院事左散騎常侍翰林學士承旨. 高宗二年拜政堂文學修國史尋守太尉中書侍郞平章事五年改門下侍郞平章事. 嘗於八關會臺吏以事扼隊正喉辱之軍將呼?亂擲瓦礫于御史臺幕有飛石過宰相幕儀大怒下庭立?聲罵曰: “若等在君臣大會敢爾耶苟爲亂先殺老夫.” 軍將稍沮亂得不作加守太保門下侍郞同中書門下侍郞平章事判吏部事. 七年引年乞退加壁上功臣仍令致仕以琴碁自娛十七年卒年七十八王聞訃悼甚命有司?喪葬謚英烈. 儀與人面折無所諱以是人多憚之屢典貢擧所選多名士翰林曲有稱琴學士者是也子耆揆暉祺.

#高麗史102卷-列傳15-李奎報-000
李奎報[*(李)益培].

#高麗史102卷-列傳15-李奎報-001
○李奎報字春卿初名仁?黃驪縣人父允綏戶部郞中奎報幼聰敏九歲能屬文時號奇童稍長經史百家佛老之書一覽輒記. 其赴監試也夢有奎星報以居魁果中第一因改今名. 明宗二十年登同進士第嫌末科欲辭之父責之切且無舊例不得辭因醉謂賀客曰: “科第雖下庸?知不三四度鑄門生者乎?” 坐客掩口竊笑時李仁老吳世才林椿趙通皇甫抗咸淳李湛之等自以爲一時豪俊結爲友稱七賢每飮酒賦詩旁若無人. 世才死湛之謂奎報曰: “子可補耶?” 奎報曰: “七賢豈朝廷官爵而補其闕耶? 未聞稽阮之後有承乏者.” 皆大笑又令賦詩奎報口號其一句云: “未識七賢內誰爲鑽核人?” 一坐皆有?色. 宰相趙永仁任濡崔詵崔?等上書薦之爲不平者所抑久不調神宗二年始補全州司錄爲同僚所忌見替. 東都叛命將討之以及第未官者充修製人皆以計避奎報慨然曰: “予雖怯懦避國難非夫也.” 遂從軍爲兵馬錄事兼修製及還論賞將士奎報獨未得官後禁省諸儒上書交薦權補直翰林院.

#高麗史102卷-列傳15-李奎報-002
崔忠獻使作茅亭記覽之嘉賞遂爲眞自是忠獻屢招致走筆賦詩驟遷司宰丞. 高宗初以詩贄忠獻求?職階除忠獻以其詩示其府典籤宋恂曰: “此子高亢意不止此若直除?官則亦人望也.” 乃拜右正言知制誥歷左右司諫. 八關會有闕賀表者奎報欲彈琴儀固止忠獻聞而劾之貶奎報爲桂陽副使尋以禮部郞中起居注召還累拜左諫議大夫翰林學士判衛尉事以事流?島踰年召判秘書省事. 時蒙古兵壓境屢加徵詰奎報久掌兩制製陳情書表帝感悟撤兵王大嘉之特授樞密副使右散騎常侍進知門下省事戶部尙書集賢殿大學士陞政堂文學守太尉?知政事. 二十三年上表乞退遣近臣敦諭起之明年三上表固辭王重違其志特加守太保門下侍郞平章事致仕辭命猶皆委之俸祿如故. 二十八年卒年七十四謚文順性豁達不營生産肆酒放曠爲詩文不蹈古人畦徑橫*?別駕汪洋大肆一時高文大冊皆出其手三掌禮?所得多名士有集五十三卷行于世. 子灌涵澄濟涵登第仕至司宰少監子益培.

#高麗史102卷-列傳15-李奎報-003
○益培字自天高宗時登第調河東監務選入翰院累遷禮部員外郞元宗復舊都時官府舊物皆棄不收獨益培收禮部文籍以功遷右司諫. 忠烈朝拜僉議典書累官至副知密直司事版圖判書文翰學士致仕十八年卒. 益培以文學名於世通敏强記然好色嗜酒無節操嘗受金洪裕賂借述使中第士林鄙之.

#高麗史102卷-列傳15-兪升旦-000
兪升旦.

#高麗史102卷-列傳15-兪升旦-001
○兪升旦初名元淳仁同縣人沈訥謙遜博聞强記尤工於古文世稱元淳文經史奧義有問者辨釋無疑至於釋典亦能旁通. 嘗過尙書朴仁碩家仁碩有藻鑑待之盡禮人問其故*?曰: “此人如照夜神珠求不可得?敢自致.” 康宗爲太子時選補僚屬擢第爲侍學康宗放江華升旦亦被斥不調熙宗朝始授南京司錄?軍與留守崔正華有隙降授深岳監務不赴. 高宗在幼?亦受學及卽位除守宮署丞恩眷甚厚遂爲師傅歷禮部侍郞右諫議大夫進?知政事. 蒙古大擧侵及京畿崔怡會宰樞議遷都江華時昇平旣久京都戶至十萬金碧相望人情安土重遷然畏怡無敢發一言者. 升旦獨曰: “以小事大義也事之以禮交之以信彼亦何名而困我哉?城郭捐宗社竄伏海島苟延歲月使邊氓丁壯盡於鋒鏑老弱係爲奴虜非爲國長計也.” 怡不聽十九年卒謚文安無子.

#高麗史102卷-列傳15-金仁鏡-000
金仁鏡[*(金)承茂].

#高麗史102卷-列傳15-金仁鏡-001
○金仁鏡初名良鏡慶州人平章事良愼公義珍四世孫父永固爲興郊道館驛使公淸慈惠不笞一人後爲龜州甲仗. 金甫當起兵敗永固逮繫寧州獄當死興郊吏民詣處置使涕泣請貸使不忍誅械送于京承宣李俊儀素與永固善營救得免然第宅已沒官妻子飢寒無所托興郊吏又*?{斂}米帛厚遺之. 仕至閣門祗候仁鏡才識精敏善隸書明宗時中乙科第二人直史館累轉起居舍人.

#高麗史102卷-列傳15-金仁鏡-002
高宗初趙?討契丹兵于江東城?仁鏡爲判官時蒙古元帥哈眞東眞元帥完顔子淵請兵粮?欲?之難其人. 仁鏡請行?曰: “幕中籌策君所職耳冒險往諜非素習也何敢請爲?” 仁鏡曰: “嘗聞蒙古布陣取法孫吳予少讀六書熟知之故敢請.” ?乃許之卽遣仁鏡率精兵一千輸米一千石與之會哈眞子淵攻契丹兵于岱州屯州西禿山. 仁鏡領兵往見之兩元帥張樂宴慰極歡而罷仁鏡就州西門外結方陣兩元帥登高而望蒙古四十六人被甲帶劒相對而立仁鏡使才人列軍前鼓?作雜戱又使善射者二十餘人一時俱射矢入州城契丹登城望者皆奔避兩元帥歎軍容整肅復邀仁鏡置之上座更宴慰轉禮部郞中論功擢樞密院右承宣.

#高麗史102卷-列傳15-金仁鏡-003
十四年東眞寇定長二州仁鏡知中軍兵馬事與戰于宜州敗績明年被讒貶尙州牧使故舊無一人相送者唯門生餞于郊仁鏡有詩云: “一鞭幾盡掃胡塵萬里南荒作逐臣玉筍門生多出餞感深難禁淚霑巾.” 又題州壁云: “敢向蒼天有怨情謫來猶自得專城何時鈴閣登黃閣太守行爲宰相行.” 未幾拜刑部尙書翰林學士尋知樞密院事尙書左僕射當時以爲美談. 十九年進政堂文學吏部尙書監修國史陞中書侍郞平章事二十二年卒謚貞肅. 仁鏡文武吏材俱贍詩詞淸新尤工近體詩賦世稱‘良鏡詩賦’.

#高麗史102卷-列傳15-金仁鏡-004
子鍊成擢魁科官至尙書左僕射翰林學士承旨. 孫承茂美容儀有才識少登第歷史翰爲金俊所重累遷侍御史時承宣許珙執政諸道按察多行?遺康軒韓琓亦附珙多受賂承茂皆劾論珙由是惡之.

#高麗史102卷-列傳15-李公老-000
李公老.

#高麗史102卷-列傳15-李公老-001
○李公老字去華丹山縣人文章富贍尤工四六明宗朝登第調安邊判官出私財代民賦以最徵爲司儀署丞遷直翰林院. 崔忠獻以公老連戚里?不用者幾十年其父尙材憫之賂忠獻拜監門衛長史. 高宗初以禮部郞中爲趙?兵馬判官獻擒賊之策多有中者. 韓恂之反公老爲宣撫使有功拜秘書少監出爲慶尙道按察使令行禁止部內大理王嘉之授刑部侍郞仍按其道. 入拜殿中監典選崇威府剖決如流視事五日民多稱服進樞密院右副承宣國子大司成王倚爲腹心將大用之十一年卒家無擔石無子.

#高麗史102卷-列傳15-李仁老-000
李仁老[吳世才趙通林椿].

#高麗史102卷-列傳15-李仁老-001
○李仁老字眉?初名得玉平章事?之曾孫自幼聰悟能屬文善草隸鄭仲夫之亂祝髮以避亂定歸俗. 明宗十年擢魁科補桂陽管記遷直史館出入史翰凡十有四年與當世名儒吳世才林椿趙通皇甫抗咸淳李湛之結爲忘年友以詩酒相娛世比江左七賢. 神宗朝累遷禮部員外郞高宗初拜秘書監右諫議大夫卒年六十九. 以詩名於時性偏急?當世不爲大用所著銀臺集二十卷後集四卷雙明齋集三卷破閑集三卷行於世子程穰*온皆登第.

#高麗史102卷-列傳15-李仁老-002
○世才字德全高敞縣人祖翰林學士學麟. 世才少力學手寫六經以讀日誦周易. 明宗時登第性?雋少檢不容於世仁老三上書薦之竟未得官僑寓東京窮困而卒與奎報爲忘年交奎報私謚曰玄靜先生.

#高麗史102卷-列傳15-李仁老-003
○通字亦樂玉果縣人軀幹魁梧經史百家無不貫穿明宗聞其名屢召問登第累遷正言轉考功郞中太子文學. 奉使如金會有徵詰拘留三年金人愛其才遣還後知西北面留守事寬仁恭儉待人以信官至左諫議大夫國子監大司成翰林學士.

#高麗史102卷-列傳15-李仁老-004
○椿字耆之西河人以文章鳴世屢擧不第鄭仲夫之亂闔門遭禍椿脫身僅免卒窮夭而死仁老集遺藁爲六卷目曰西河先生集行於世.

#高麗史102卷-列傳15-趙文拔-000
趙文拔.

#高麗史102卷-列傳15-趙文拔-001
○趙文拔定戎鎭吏幼聰敏俊逸讀書輒記文詞淸警擢魁科補南京司錄其父年踰六十文拔作詩遺崔怡求官怡告忠獻曰: “子擢狀元父爲州吏非國家重儒之意且趙生才氣必遠到?免其父鄕役以勵爲人父者.” 忠獻然之遂聞于王授職時人美之. 文拔累轉中書注書嘗直宿省中有一小胥寒甚文拔憐之許入被中小胥狎加足腹上其夜會頒政省吏來報注書作正言小胥徐收其足文拔猶若熟睡. 歷司諫起居舍人高宗十四年以禮部郞中兼起居注史館修撰官修明宗實錄?疾卒.

#高麗史102卷-列傳15-李淳牧-000
李淳牧[李需].

#高麗史102卷-列傳15-李淳牧-001
○李淳牧陜州吏少志學善屬文嘗隨父至京每於文會應韻走筆名動一時時有李需者才識敏悟亦能走筆與淳牧齊名. 淳牧登第調錦城管記遷直翰林院尋轉詹事府注簿以陰陽伎術往來周演之家及演之死左遷金溝縣令. 崔怡愛其才未期召還驟加寶文閣待制進判秘書省事. 性巧詐多疑所?政不廉平但以文墨技藝不離省?常典制誥. 崔沆少時師事之及執政待以殊禮擢尙書左僕射未拜而卒子信孫義孫皆官至判事德孫自有傳.

#高麗史102卷-列傳15-李淳牧-002
○需字樂雲初名宗?未詳其鄕貫登第爲崔怡所愛嘗不離左右善諧?戱謔以故不得除臺諫制誥. 仕至尙書禮部侍郞妻亡服未?通妻姪之婦婦謀害其夫事覺?流海島又錄其婦遊女籍. 需以文學知名穢行如此人皆醜之.

#高麗史102卷-列傳15-金敞-000
金敞.

#高麗史102卷-列傳15-金敞-001
○金敞初名孝恭安東人新羅敬順王之後性溫和無?於人熙宗朝登第直史館累遷尙書右丞. 崔怡召置政房掌銓選時應吏兵部選者無慮數萬敞一見無不記其姓名有陳訴輒應無少謬人服其强記然銓注一聽於怡不可否. 或問其故*?曰: “天假手我晉陽公吾何*閒焉?” 其阿*?{諂}如此高宗朝拜樞密院副使轉門下平章事敞附權門久典政柄一日可九遷尙循資格年幾六十始拜相世以爲廉於進取. 四十三年以守太師門下侍郞平章事判吏部事卒無子臨歿語其姪方慶等辭國葬謚文簡.

#高麗史102卷-列傳15-宋國瞻-000
宋國瞻.

#高麗史102卷-列傳15-宋國瞻-001
○宋國瞻鎭州人性剛直疾惡如?善屬文登第直史館. 高宗朝拜監察御史蒙古元帥撒禮塔大擧入境王遣淮安公?講和國瞻從行及至與撒禮塔言辭色嚴正撒禮塔嘉歎. 歷正言判秘書省事與金敞*?{諂}事崔怡入政房耿介不阿怡頗憚之. 朴暄擅權國瞻恥與爲列托以足疾辭政房怡自此?之然外有大事必遣國瞻治之. 由刑部尙書出爲慶尙道巡問使寄書於怡論沆事怡然之復以沆之?貶國瞻東京副留守. 及怡死沆襲權國瞻畏禍屛居沆亦懷宿憾顧嫌物議召爲右散騎常侍未幾出知西北面兵馬事久不召憤?卒.

#高麗史102卷-列傳15-崔滋-000
崔滋[河千旦].

#高麗史102卷-列傳15-崔滋-001
○崔滋字樹德初名宗裕又名安文憲公?之後天資淳訥不以表表爲能少力學能屬文康宗朝登第補尙州司錄以政最聞入補國學學諭. 崔怡品題朝士以文吏俱優者爲第一文而不能吏次之吏而不能文又次之文吏俱不能爲下皆手*?屛風每當銓注輒考閱之滋名在下故十年不調. 滋嘗作虞美人草歌水精盃詩李奎報見而奇之後怡謂奎報曰: “誰可繼公典文翰者?” 曰: “有學諭崔安者及第金坵其次也.” 時李需李百順河千旦李咸任景肅皆有文名怡欲試其才令製書表使奎報第之凡十選滋五魁五副怡又欲試吏才授給田都監錄事亦敏而勤. 高宗時累遷正言出牧尙州剖決如神吏民愛畏按察使薦之秩未滿召拜殿中少監寶文閣待制連按忠淸全羅有聲績官累國子大司成知御史臺事轉尙書右僕射翰林學士承旨進樞密副使拜中書平章事加守太師門下侍郞同中書門下平章事判吏部事.

#高麗史102卷-列傳15-崔滋-002
蒙古兵大至令三品以上各陳降守之策衆論紛?滋與樞密使金寶鼎曰: “江都地廣人稀難以固守出降便.” 一日滋邀金俊諸子宴其第時人譏之上章乞退自號東山?. 元宗元年卒年七十三謚文淸家集十卷續破閑集三卷行於世子有侯密直副使文翰學士有*비東京留守判官有?自有傳.

#高麗史102卷-列傳15-崔滋-003
○千旦利安縣人性質直長於文章一時表箋皆出其手晩好釋典高宗嘗欲移御大寺洞千旦與起居注鄭義白曰: “此洞白虎張口勢今蒙古兵彌漫君臣入虎口可乎?” 乃止.

#高麗史102卷-列傳15-蔡松年-000
蔡松年[*(蔡)楨].

#高麗史102卷-列傳15-蔡松年-001
○蔡松年東州平康縣人以御殿行首拜郞將久不改銜崔忠獻問其故不*?旁有人曰: “其父今未拜?若改銜出朝路恐乃父望見不知其子而下馬避走耳忠獻義之尋拜父?職松年由是爲忠獻所重. 累歷樞密承宣御史大夫?知政事高宗三十八年以中書侍郞平章事卒. 姿端秀性和平能終始富貴謚景平.

#高麗史102卷-列傳15-蔡松年-002
子楨容儀峻爽志操??以蔭進累遷樞密副使御史大夫元宗如蒙古楨扈從多所裨益進?知政事又從世子如蒙古以年老請先還. 三別抄之難楨留守江都聞亂卽馳出賊追不及謁王于西京王慰諭之官至門下侍郞平章事配享元宗廟庭.

#高麗史102卷-列傳15-孫?-000
孫?.

#高麗史102卷-列傳15-孫?-001
○孫?初名襲卿樹州人登第調天安府判官政最超拜供驛署丞高宗朝累遷禮部侍郞非罪流海島尋授慶尙道按察副使. 人有弟與?相訟者弟曰: “旣爲同産何?獨得父母之財弟無其分耶?” ?曰: “父臨絶擧家産付我汝所得者緇衣一緇冠一繩鞋一兩紙一卷而已文契具存胡可違也.” 訟之積年未決?召二人至前問曰: “若父沒時母安在?” 曰: “先亡.” “若等於時年各幾何?” 曰: “?已有家弟方??.” ?因諭之曰: “父母之心於子均也豈厚於長年有家之女而薄於無母??之兒耶? 顧兒之所賴者?也若遺財與?等恐其愛之或不至養之或不專耳兒旣長則用此紙作狀服緇衣冠穿繩鞋以告於官將有能辨之者其獨遺四物意蓋如此.” 弟與?聞而感悟相對而泣?遂中分家産與之.

#高麗史102卷-列傳15-孫?-002
?官累樞密院副使三十八年以守司空尙書左僕射卒性剛毅長於吏事剖決如流所至有聲以妻派聯國庶不得拜臺省政曹學士典誥. 妻謂?曰: “公因我系賤不踐儒林淸要敢請?我更娶世族.” ?笑曰: “爲己之宦路?三十年糟糠之妻吾不忍爲也?有子乎?” 遂不聽子世貞亦不得赴擧.

#高麗史102卷-列傳15-權守平-000
權守平.

#高麗史102卷-列傳15-權守平-001
○權守平安東人*跡微不知其族譜姿?美性淳厚質直有古人風嘗爲隊正貧居. 有郞中卜章漢以非罪見竄守平遞食其田有年及章漢遇赦還守平素不相識且其田租已漕于江. 守平袖租簿就與之章漢曰: “當吾竄謫君雖不食豈無他人君今哀我還其田足矣何用租爲?” 守平曰: “乘人之災食其田猶恐不義今旣還尙忍食耶?” 遂投其簿章漢不受閉門而入守平竟以簿繫石擲之而去父老歎曰: “今爭奪成風不圖獲見若人.” 牽龍職卑而任寵權貴子弟皆願爲之守平由隊正得補辭以家貧親舊曰: “此榮選也率多易妻求富君若改娶富家誰不願授室.” 守平曰: “貧富天也何忍?二十年糟糠之妻以求富室邪?” 言者慙服積官至樞密院副使高宗三十七年卒子?翰林學士?子?自有傳.

#高麗史102卷-列傳15-李純孝-000
李純孝[張純亮].

#高麗史102卷-列傳15-李純孝-001
○李純孝韓山人父實椿衛尉卿純孝高宗朝累官至全羅道巡問使卒. 爲人淸白處決如流嘗使蒙古不齎一物而還囊?皆空巷婦郵卒皆服其淸節曰眞官人也.

#高麗史102卷-列傳15-李純孝-002
又有張純亮者性耿介徇公忘私以戰功顯卒官樞密院副使.

#高麗史102卷-列傳15-宋彦琦-000
宋彦琦.

#高麗史102卷-列傳15-宋彦琦-001
○宋彦琦鎭州人父恂以知禮聞官至中書侍郞平章事雖在懸車凡國典禮皆就咨焉. 彦琦少能文有名?輩*閒高宗時登第出?金州政廉平能斷事姦豪*?{斂}迹以最徵爲都兵馬錄事稍遷監察御史監右倉. 時歲凶告?請謁者多彦琦一以公分與甚均時稱賢御史. 蒙古兵二百餘騎聲言捕獺直入嘉朔龜泰四州之境實欲剽掠彦琦率數騎往諭之蒙古兵乃退自是四使蒙古講和七年之*閒邊境稍安. 累官至判將作監事三十三年王欲復使講和適彦琦?疾宰相相謂曰: “宋之生國之福宋之亡國之憂也.” 卒年四十三.

#高麗史102卷-列傳15-金守剛-000
金守剛.

#高麗史102卷-列傳15-金守剛-001
○金守剛性精通博物耿介不群高宗朝登第直史館累遷侍御史時移都江華蒙古遣將侵掠督還舊京王遣守剛如蒙古進方物守剛從帝入和林城乞罷兵帝以不出陸爲辭. 守剛奏: “譬如獵人逐獸入窟穴持弓矢當其前困獸何從而出. 又如?雪慘烈地?閉塞草木其能生乎.” 帝然之曰: “汝誠使乎當結兩國之好.” 遂遣徐趾來命罷兵後復來侵掠又遣守剛帝方自將伐宋守剛謁行營懇乞罷兵帝又許之仍遣使與守剛偕來守剛仕至中書舍人卒未至大拜時論惜之.

#高麗史102卷-列傳15-金之岱-000
金之岱.

#高麗史102卷-列傳15-金之岱-001
○金之岱初名仲龍淸道人風姿魁梧倜?有大志力學能文高宗四年江東之役代其父隸軍隊以行隊卒皆於楯頭?奇獸. 之岱獨作詩書之曰: “國患臣之患親憂子所憂代親如報國忠孝可雙修.” 元帥趙?點兵見之驚問召入內廂器使之明年?知貢擧之岱擢第一名例補全州司錄. 恤孤寡抑强豪發摘如神吏民敬畏入拜寶文閣校勘後爲全羅道按察使. 崔怡子僧萬全住珍島一寺其徒橫恣號通知者尤甚其所請謁之岱皆抑不行嘗至其寺萬全慢罵不見 之岱直入升堂堂上有樂器乃橫笛數弄操琴鼓之音節悲壯. 萬全欣然出曰: “適有微疾不知公至此.” 相與歡飮因托以十餘事之岱卽行之留數事曰: “至行營乃可爲耳宜遣通知相候.” 還營數日通知果至之岱命縛之數其不法投之江萬全卽沆也雖挾前憾以之岱廉謹少過竟莫能害累遷判司宰事. 時蒙古兵犯北邊知兵馬事洪熙嗜女色不恤軍務一方離心以之岱有才略陞簽書樞密院事代熙出鎭撫以恩信西北四十餘城賴以安. 元宗初拜政堂文學吏部尙書未幾上章請老加守太傅中書侍郞平章事致仕得疾剃髮坐逝年七十七謚英憲.

#高麗史102卷-列傳15-金之岱-002
初之岱聞城南有?善星命往見之?迎入推占因令少女拜庭下云: “此公後必貴汝蒙其賜謹識之.” 後二十年之岱按全羅時賊黨多繫獄之岱按囚一婦呼曰: “舊日城南?女也不幸至此.” 之岱驚駭命釋厚慰而遣之.

#高麗史102卷-列傳15-李藏用-000
李藏用.

#高麗史102卷-列傳15-李藏用-001
○李藏用字顯甫初名仁祺中書令子淵六世孫父儆淸儉寡欲通經史善斷事官至樞密院使. 藏用高宗朝登第調西京司錄入補校書郞兼直史館累遷國子大司成樞密院承旨陞副使拜政堂文學. 元宗元年?知政事加守太尉監修國史判戶部事進中書侍郞平章事又加守太傅判兵部事太子太傅.

#高麗史102卷-列傳15-李藏用-002
五年蒙古徵王入朝王命宰相會議皆持疑未決藏用獨曰: “王覲則和親否則生?.” 金俊曰: “旣就徵萬一有變乃何?” 曰: “我以爲必無事也脫有變甘受?戮.” 議乃定遂從王入朝時永寧公?在蒙古言: “高麗有三十八領領各千人通爲三萬八千人若遣我當盡率來爲朝廷用.” 史丞相召藏用至中書省問之藏用曰: “我太祖之制盖如此比來死於兵荒雖曰千人其實不然亦猶上國萬戶牌子頭數目未必足也請與?東歸點閱?言是斬我我言是斬?.” ?在側不敢復言又問高麗州郡戶口幾何曰: “不知.” 曰: “子爲國相何爲不知?” 藏用指窓?曰: “丞相以爲凡幾箇.” 丞相曰: “不知.” 藏用曰: “小國州郡戶口之數有司存雖宰相焉能盡知.” 丞相?然.

#高麗史102卷-列傳15-李藏用-003
翰林學士王?邀宴其第歌人唱吳彦高人月圓春從天上來二曲藏用微吟其詞中音節?起執手歎賞曰: “君不通華言而解此曲必深於音律者也.” 益敬重帝聞藏用陳奏謂之阿蠻滅兒里干李宰相見者亦謂海東賢人至有寫眞以禮者. 王還以功進門下侍郞同中書門下平章事慶源郡開國伯食邑一千戶食實封一百戶又加太子太師.

#高麗史102卷-列傳15-李藏用-004
八年蒙古遣兵部侍郞黑的等令招諭日本藏用以書遺黑的曰: “日本阻海萬里雖或與中國相通未嘗歲修職貢故中國亦不以爲意來則撫之去則絶之以爲得之無益於王化?之無損於皇威也. 今聖明在上日月所照盡爲臣妾蠢爾小夷敢有不服然蜂?之毒豈可無慮? 國書之降亦甚未宜隋文帝時上書云: ‘日生處天子致書于日沒處天子.’ 其驕傲不識名分如此安知遺風不存乎? 國書旣入脫有驕傲之*?不敬之辭欲捨之則爲大朝之累欲取之則風濤艱險非王師萬全之地. 陪臣固知大朝寬厚之政亦非必欲致之偶因人之上言姑試之耳然取舍如彼尺一之封莫如不降之爲得也且彼豈不聞大朝功德之盛哉? 旣聞之計當入朝然而不朝蓋恃其海遠耳然則期以歲月徐觀其爲至則?其內附否則置之度外任其蚩蚩自活於相忘之域實聖人天覆無私之至德也. 陪臣再覲天陛親承睿渥今雖在遐?犬馬之誠思?萬一耳.” 盖藏用度日本竟不至將累我國故密諭黑的欲令轉聞寢其事王以其不先告疑有二心卽配靈興島館伴起居舍人潘阜亦坐不告流彩雲島. 阜方對黑的坐武士突入曳出黑的怒詰問知之乃還藏用書且曰: “我若歸奏此書幸而聽乎天下之福也如不之聽於汝國亦有何罪?” 固止之由是皆獲免.

#高麗史102卷-列傳15-李藏用-005
九年拜門下侍中藏用嘗言於朝欲使宗社無虞中外晏然莫如還都舊京金俊及其黨皆不欲之藏用曰: “若不能席卷以出且令作宮室夏居松京冬返江都如上國之有兩都可也.” 於是置古京出排都監蒙古帝遣使徵兵于我?令藏用來奏軍額及藏用謁帝帝曰: “朕命爾國出師助戰爾國不以軍數分明奏聞乃以?糊之言來奏王?曾奏: ‘我國有四萬軍又有雜色一萬.’ 故朕昨日?爾等云: ‘王所不可以無軍其留一萬以衛王國以四萬來助戰.’ 爾等奏云: ‘我國無五萬軍?之言非實也苟不信試遣使與告者偕往點其軍額若實有四萬陪臣受罪否則反坐誣告者.’ 爾等若以軍額分明來奏朕何有此言?” 遂呼?曰: “宜與藏用辨.” 又?藏用曰: “爾還爾國速奏軍額不爾將討之爾等不知出軍將討何國朕欲討宋與日本耳今朕視爾國猶一家爾國若有難朕安敢不救乎? 朕征不庭之國爾國出師助戰亦其分也爾歸語王造戰艦一千?可載米三四千石者.” 藏用對曰: “敢不承命但督之則雖有船材恐不及也.” 帝曰: “三王五帝以來歷代之事爾等所知不必更說朕將取近而言之昔成吉思皇帝時河西王納女請和曰: ‘皇帝若征女眞我爲右手若征回回我爲左手.’ 後成吉思皇帝將討回回命助征河西竟不應帝討而滅之爾亦聞之.” 藏用對曰: “我國昔有四萬軍三十年*閒死於兵疫殆盡雖有百戶千戶但虛名耳.” 帝曰: “死者尙有獨無生者乎爾國亦有婦女豈無生者爾乃年老?事說何妄耶?” 對曰: “小邦蒙荷聖恩自罷兵以來有生長者然皆幼弱不堪充軍.” 帝又曰: “爾國於宋風順則可兩三日至日本則朝發夕至此汝國與蠻子人之言也汝國何不主是事乎?” ?欲復言軍事藏用曰: “至尊前不當爭辨遣人可驗.” 帝謂?曰: “言已畢矣.”

#高麗史102卷-列傳15-李藏用-006
十年林衍謀廢立宰樞莫敢言藏用自度不能止且恐有不測之變乃以遜位爲言衍遂廢王立安慶公?. 時世子在蒙古回至鴨綠江聞難還入朝衍懼以藏用充節日使如蒙古欲令說世子而返至則具陳衍廢立未幾王復位入朝. 明年藏用謁王于道王至東京行省問廢立之故王以有疾遜位對行省知其非實請以藏用從行王惡藏用言與己異故不許. 藏用追謁于燕具奏衍逆狀帝使頭輦哥率兵衛王還國. 又明年蒙古斷事官不花等宣言: “林衍廢立時與謀者尙在朝列不正其罪何以懲惡.” 遂免藏用官藏用曰: “當時不能死豈非罪乎?”

#高麗史102卷-列傳15-李藏用-007
十三年卒年七十二美風儀性聰明恭儉沈重博覽經史陰陽醫藥律曆靡所不通爲文章淸警優贍又喜浮屠書嘗著禪家宗派圖潤色華嚴錐洞記遺命火葬無子忠烈王元年追謚曰文眞.

列傳卷第十五.


#高麗史103卷-列傳16-00-000
列傳卷第十六. 高麗史一百三.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史103卷-列傳16-趙?-000
趙?[*(趙)?].

#高麗史103卷-列傳16-趙?-001
○趙?字湛若侍中永仁之子. 生一月母亡稍長極哀慕家稱孝童. 以蔭補官入大學登上舍明宗時登第籍內侍. 博聞强記?練典故. 熙宗朝拜國子大司成翰林學士一時典冊多出其手. 出爲東北面兵馬使還拜禮部尙書高宗三年進樞密副使翰林學士承旨上將軍. 文臣兼上將軍自文克謙始中廢已久王以?才兼文武特授之.

#高麗史103卷-列傳16-趙?-002
時金山兵?入北鄙以?知政事鄭叔瞻爲行營中軍元帥?副之右承宣李延壽都知兵馬事五領軍屬焉. 又括京都人不論職之有無凡可從軍者皆屬部伍又發僧爲軍共數萬. 叔瞻等點兵於順天館時驍勇者皆爲崔忠獻父子門客官軍皆老弱羸卒元帥心懈. 王御崇文殿群臣入謁分立左右. 叔瞻?以戎服率諸摠管入庭行禮王親授鉞. 日官以拘忌*?{諂}忠獻出師不由大路自保定門循城南宿?猊驛. 會大雪士卒凍縮不能前及霽至興義驛. 適平州防禦軍還前軍望見槍旗誤謂賊兵至遂奔潰唯?勒兵整肅. 叔瞻等聞賊兵至?白州退屯興義金郊兩驛*閒復退屯國淸寺明年叔瞻免以知門下省事鄭邦輔代之. 邦輔?等耀兵?州賊兵遁去. 五軍元帥追賊于安州行至太祖灘遇雨而止置酒宴樂不設備有一人乘白馬突入陣中擧旗而麾俄而賊兵大至急圍五軍. 前軍先潰遂薄中軍縱火燒壘諸軍士卒散走. 唯左軍拒戰. 邦輔?奔左軍左軍亦敗五軍皆潰. 大將軍李義儒白守貞將軍李希柱等戰死士卒死者不可勝記輜重資粮器仗皆爲所奪. 邦輔?奔還京潰卒絡繹於道. 賊追至宣義門焚黃橋而退朝野大震.

#高麗史103卷-列傳16-趙?-003
御史臺上*?曰: “鄭邦輔趙?望賊畏縮莫有鬪心?軍驚走以致士卒陷沒又歷代所傳兵書文籍以至器仗盡爲敵奪未副推?之意請免其職.” 不允. 御史臺復請罷職從之未幾?復爲西北面兵馬使俄拜樞密使吏部尙書諫官奏: “趙?昨以敗軍被劾免官今無功可賞復除舊職. 乞收成命待其成功許除官.” 從之.

#高麗史103卷-列傳16-趙?-004
女眞黃旗子軍渡鴨綠來屯麟龍靜三州境. ?與戰斬獲五百一十餘級又戰于麟州暗林平大敗之殺虜及溺江死者不可勝數僅三百騎遁去卽復?職. 明年以守司空尙書左僕射召還. 賊日熾官軍懦弱不能制. 復以?爲西北面元帥金就礪爲兵馬使借將軍鄭通寶爲前軍吳壽祺爲左軍申宣?爲右軍李霖爲後軍李迪儒知兵馬事授鉞遣之. 初?恨敗軍作詩曰: “萬里霜蹄容一蹶. 悲鳴不覺換時節. ?敎造父更加鞭踏躪沙場?古月.” 至是部伍整齊號令嚴明秋毫不犯諸將莫敢以書生易之.

#高麗史103卷-列傳16-趙?-005
?等道長湍至洞州. 遇賊東谷擒其毛克高延千戶阿老次成州以待諸道兵. 慶尙道按察使李勣引兵來遇賊不得前. 遣將軍李敦守金季鳳擊之以迎勣. 旣而賊從二道俱指中軍我張左右翼?而前賊軍望風而潰. 敦守等與勣來會錄事申仲諧分其兵輸軍食賊又要之. 將軍朴義隣敗之于禿山賊散而復集騎數萬盡銳來攻我. 又敗之亞將脫刺逃歸. 賊魁又欲引還. 慮我要其歸路入保江東城. 蒙古太祖遣元帥哈眞及札刺率兵一萬與東眞萬奴所遣完顔子淵兵二萬聲言討契丹賊攻和孟順德四城破之直指江東. 會天大雪餉道不繼賊堅壁以疲之. 哈眞患之遣通事趙仲祥與我德州進士任慶和來牒元帥府曰: “皇帝以契丹兵逃在爾國于今三年未能掃滅故遣兵討之爾國惟資粮是助無致欠闕.” 仍請兵其辭甚嚴. 且言帝命破賊之後約爲兄弟. 於是以尙書省牒*?曰: “大國興兵救患弊封凡所指揮悉皆應副.”

#高麗史103卷-列傳16-趙?-006
?卽輸米一千石遣中軍判官金良鏡率精兵一千護送. 及良鏡至蒙古東眞兩元帥邀置上坐宴慰曰: “兩國結爲兄弟當白國王受文牒來則我且還奏皇帝.” 時蒙古東眞雖以討賊救我爲名然蒙古於夷狄最匈悍且未嘗與我有舊好. 以故中外震駭疑其非實朝議亦依違未報遂稽往?. ?獨不疑馳聞不已蒙古怒其緩訶責甚急?輒隨宜和解之. 明年?與哈眞子淵等攻江東城破之哈眞等還?送至義州. 哈眞執?手泣下不能別. 蒙古軍奪我諸將馬以行?詰之曰: “此皆官馬雖死納皮不可奪也.” 蒙古信之有一將軍受銀給馬蒙古以?言爲誣復多奪馬去.

#高麗史103卷-列傳16-趙?-007
子淵頗知人. 謂我人曰: “汝國帥奇偉非常人也汝國有此帥天之賜也.” ?嘗被酒枕其膝而睡子淵恐其驚寤略不動. 左右請易以枕子淵終不肯. 其忠義恩信之感動人者如此. 凱還忠獻忌功停迎?禮. 拜政堂文學判禮部事尋加守太尉同中書門下侍郞平章事修國史. 明年卒年五十. 訃聞王震悼輟朝三日贈開府儀同三司門下侍中謚文正. 爲人風姿魁偉外莊重內寬和凡遇士愉愉然不施戟級. 三掌文?所選皆名士. 出將入相朝野倚重. 平時?事未嘗露稜角故世徒知其爲寬厚豁達長者. 及持大兵臨大事然後乃知有磊落不常之器. 爲相開獨樂園于東?每公餘引賢士大夫以琴酒自娛. 後配享高宗廟庭. 子叔昌季珣叔昌別有傳. 季珣官至門下侍郞平章事謚光定. 子?.

#高麗史103卷-列傳16-趙?-008
○?席家蔭又籍妻父金方慶勢驟拜郞將兼監察史嘗以行首宿衛. 一日乘晩入直門已閉. 元宗聞之命從隙入?辭曰: “人臣不宜從隙.” 竟不入. 有司以闕直劾罷人稱其直. 方慶之討珍島也白王起?爲將軍. 又從方慶征日本有功後元復征日本忠烈請于帝授昭信校尉管軍摠把賜銀牌及印. 於是從方慶赴征. 歷右副承旨知密直司事以病免王超拜其壻庾瑞爲郞將慰之. 尋卒. ?容儀偉麗頗通典故性寬平人無怨者. 子文簡文瑾. 文簡字敬之官至密直副使. 亦美風儀閑習禮度爲時所稱. 文瑾?知門下政事集賢殿大學士.

#高麗史103卷-列傳16-金就礪-000
金就礪[*(金)文衍*(金)?].

#高麗史103卷-列傳16-金就礪-001
○金就礪彦陽人父富禮部侍郞. 就礪蔭補正尉選充東宮衛. 累遷將軍鎭東北界擢大將軍. 康宗朝巡撫塞上邊民畏愛. 高宗三年契丹遺種金山王子金始王子脅河朔民自稱大遼收國王建元天成蒙古大擧伐之. 二王子席卷而東與金兵三萬戰于開州館金兵不克退守大夫營. 二王子進攻之遣人告北界兵馬使云: “爾不送粮助我我必侵奪汝疆. 我於後日樹黃旗汝來聽皇帝詔. 若不來將加兵于汝.” 至其日果樹黃旗兵馬使不往. 明日使其將鵝兒乞奴引兵數萬渡鴨綠江攻寧朔等鎭掠城外財穀畜産而去又明日?入義靜朔昌雲燕等州宣德定戎寧朔諸鎭皆以妻子自隨彌漫山野恣取禾穀牛馬而食之居月餘食盡移入雲中道. 於是以上將軍盧元純爲中軍兵馬使知御史臺事白守貞知兵馬使左諫議大夫金蘊珠爲副使上將軍吳應夫爲右軍兵馬使崔宗峻知兵馬事侍郞庾世謙爲副使就礪爲後軍兵馬使崔正華知兵馬事陳淑爲副使十三領軍及神騎屬焉.

#高麗史103卷-列傳16-金就礪-002
三軍啓行至朝陽鎭朝陽人報賊已近. 三軍各遣別抄一百神騎四十人至阿爾川邊與賊戰官軍稍却. 神騎郞將丁純祐突入賊中斬持纛者賊奔潰. 乘勝斬八十餘級虜二十餘人幷獲楊水尺一人得牛馬數百匹符印器仗甚衆. 乃拜純祐爲將軍三軍又與賊戰于連州東洞斬百餘級賊三百餘人來屯龜州直洞村軍候員吳應儒率步卒三千五百人銜枚擊之散員咸洪宰甄國寶李稷校尉任宗庇等斬二百五十餘級虜三千餘人得牛馬戰具銀牌銅印亦多. 三軍又戰于龜州三?驛二日斬二百一十餘級虜三十九人將軍李陽升亦破賊于長興驛賊自昌州移屯延州之開平原林兩驛終日絡繹不絶. 官軍遣神騎將追之遇賊與戰于新里斬一百九十級. 官軍進次延州以光裕延壽周?光世君悌趙雄等六將守獅子岩永麟迪夫文備三將守楊州翼日九將戰于朝宗戍斬獲七百六十餘人得馬?牛及牌印兵仗無?. 賊不復分兵聚屯開平驛諸軍莫敢前. 右軍據西山之麓中軍受敵于野小退屯獨山. 就礪拔劒策馬與將軍奇存靖直衝賊圍出入奮擊賊兵潰. 追過開平驛賊設伏驛北急擊中軍. 就礪回擊之賊又潰. 元純夜謂就礪曰: “彼衆我寡右軍又不至始齎三日粮耳今已盡不如退據延州城以俟後便.” 就礪曰: “我軍屢捷鬪志尙銳請乘其鋒一戰而後議之.”

#高麗史103卷-列傳16-金就礪-003
賊布陣墨匠之野軍勢甚盛. 元純馳召就礪且揚黑幟爲信士卒冒白刃爭赴無不一當百. 就礪與文備橫截賊陣所向披靡三合三克. 就礪長子死. 賊奔入香山燒普賢寺. 官軍追擊之斬獲摠二千四百餘人溺死南江者亦以千數. 餘衆夜遁昌州婦女小兒委?路傍號哭聲如萬牛. 有一人?兵自稱官人直前請曰: “我等擾貴國邊疆固有罪矣. 婦子何知請無庸盡殺且無薄我我則刻日自返矣.” 就礪使謂之曰: “汝言何可信.” 與之酒快飮而去. 俄而鵝兒乞奴送符文陳乞如其所言. 三軍各遣二千人?其後見賊所?資糧器仗狼藉於道牛馬或斫其腰或刺其後. 蓋使得之不可復用也. 所遣六千人戰于淸塞鎭擒殺過當平虜鎭都領祿進亦擊殺七十餘級. 賊遂踰淸塞鎭遁去. 或云香山之戰賊將只奴中箭死金山摠領其衆或云擒一婦人云: “我是鵝兒妻吾夫初入藥山寺見殺只奴兼領其軍.”

#高麗史103卷-列傳16-金就礪-004
官軍次延州又聞賊兵後至者大入境唯留內廂自衛其餘悉發後軍獨遇于楊州擒殺數十百級兩軍先回博州就礪護輜重徐行至沙現浦賊突出狙擊就礪告急於兩軍兩軍守便宜不出. 就礪力戰却之卒護輜重而至元純出迎西門外賀曰: “卒遇强敵能?其鋒使三軍負荷之士無一毫之失公之力也.” 馬上擧酒爲壽. 兩軍將士及諸城父老皆叩頭曰: “今者與强寇角立而自戰其地可謂難矣. 而於開平墨匠香山原林之役後軍每爲先鋒以小擊衆使我老弱存其性命顧無以報但祝壽而已.” 賊復聚衆連日耀兵於昌州門外賊百五十人犯昌州官軍擊走之. 官軍屯博州夜遣卒襲賊于興郊驛虜四十餘人明日夜戰于洪法寺克之. 又明日將軍金公奭與賊百餘人戰于州城門外殺獲五十餘人公奭手斬帶銀牌者官軍入城休卒. 賊夜涉淸川江指西京. 官軍與賊戰于渭州城外敗績將軍李陽升等千餘人死京都聞之哭者滿城. 賊至西京城外屠安定林原驛及?華妙德花原等寺官軍不能沮?. 賊履?渡大同江遂入于西海道屠黃州. 明年就拜就礪金吾衛上將軍又遣承宣金仲龜領南道兵以會仲龜與賊戰陶公驛敗績.

#高麗史103卷-列傳16-金就礪-005
初中軍奏請濟師以左承宣車倜爲前軍兵馬使大將軍李傅知兵馬事禮部侍郞金君綏爲副使上將軍宋臣卿爲左軍兵馬使將軍崔愈恭知兵馬事刑部侍郞李實椿爲副使幷前三軍爲五軍至是. 五軍次于安州太祖灘與戰大敗奔還賊乘勝馳突. 就礪與文備仁謙逆擊之仁謙中流矢死就礪奮劒獨拒槍矢交貫于身病瘡而還. 賊追官軍至宣義門而退遂寇牛峯趣臨江長湍. 於是更閱五軍以吳應夫爲中軍兵馬使大將軍李茂功知兵馬事少府監權濬爲副使上將軍崔元世爲前軍兵馬使郭公儀知兵馬事戶部侍郞金奕輿爲副使借將軍貢天源爲左軍兵馬使司宰卿崔義知兵馬事將作監李勣爲副使借上將軍吳仁永爲右軍兵馬使借衛尉卿宋安國知兵馬事侍郞秦世儀爲副使上將軍柳敦植爲後軍兵馬使崔宗峻知兵馬事陳淑爲副使以禦之.

#高麗史103卷-列傳16-金就礪-006
五軍不發唯敦植發向交河. 應夫使人沮之曰: “賊在積城場可回軍.” 敦植不聽請四軍合攻賊四軍從之行至積城不見賊. 賊陷東州忠獻奏曰: “契丹兵過東州勢將南下五軍逗?不戰徒費粮餉請罷應夫奪子壻職以前軍兵馬使崔元世代之以就礪爲前軍兵馬使.” 王從之. 賊指交河過澄波渡官軍與戰于楮村却走之. 官軍奏捷云: “賊至?壤縣曉星峴官軍欲戰將渡橫灘賊兵尾擊之左軍先戰敗走. 中軍後軍自山外出賊背擊却之追至盧元驛宣義場斬?甚多牛馬衣粮盡?而去.” 時有隊正安彭祖中矢而還曰: “賊兵被殺唯二人餘死者皆我軍也.” 前軍右軍戰于砥平縣敗之獲馬千餘匹. 賊陷安陽都護府執按察使魯周翰殺之官屬亦多死. 賊入原州州人久與賊相持. 凡九戰食盡力窮無外援城遂陷前軍右軍敗績. 以大將軍任輔爲東南道加發兵馬使選城中公私奴隸充部伍以遣之. 前軍右軍遇賊于楊根砥平屢戰取金銀牌及傘子忠獻褒之. 以郭公儀爲衛尉卿右軍兵馬使吳孝貞爲上將軍公儀曾坐贓免以功復職.

#高麗史103卷-列傳16-金就礪-007
官軍追賊至黃驪縣法泉寺移次禿岾元世曰: “明日之路有二?吾行如何則可?” 就礪曰: “分軍?角不亦可乎?” 元世從之. 翼日會于麥谷與戰斬獲三百餘級迫于提州之川流屍蔽川而下. 後三日追至朴達峴任輔亦將兵來會. 元世謂就礪曰: “嶺上非大軍所止欲退屯山下.” 就礪曰: “用兵之術雖貴人和地利亦不可輕. 賊若先據此嶺我在其下猿?之捷亦不得過?於人乎?” 官軍遂登嶺而宿. 質明賊果進軍于嶺之南先使數萬人分登左右峯欲爭要害. 就礪使將軍申德威李克仁當左崔俊文周公裔當右就礪從中?之士皆殊死戰. 官軍望之亦大呼爭前賊大潰老弱男女兵仗輜重狼*籍{藉}委?. 賊由是不果南下皆東走. 追至溟州大關山嶺將卒怯懦退屯旬日乃進賊已踰嶺矣. 中軍左軍前軍復追賊至溟州毛老院敗之獲玉帶金銀牌器仗. 賊圍溟州四軍追之後軍不及屯剛州. 右軍與賊戰于登州敗績陣主吳守貞死. 賊?咸州遂入女眞地官軍退縮莫有追?者. 就礪承中軍牒移兵定州使?賊. 返曰: “賊在咸州與我比境?犬之聲相聞.” 就礪築鹿角垣三周其隍留李克仁盧純祐申德威朴?等四將守之移據興元鎭.

#高麗史103卷-列傳16-金就礪-008
賊得女眞兵復振長驅而來. 就礪回軍遇於豫州?川交綏而退. 忽?疾將佐請歸就醫藥*?曰: “寧爲邊城鬼豈可求安於家乎?” 疾甚?歸京理疾肩輿至京累月乃?. 就礪所留兵戰于渭州敗績賊復聚寇高州和州陷寧仁長平二鎭又陷豫州. 於是罷五軍及加發兵置三軍以文漢卿爲中軍兵馬使李實椿知兵馬事李得喬爲副使貢天源爲左軍兵馬使宋安國知兵馬事金奕輿爲副使李茂功爲右軍兵馬使權濬知兵馬事金沿亮爲副使. 明年賊又大至以守司空趙?爲西北面元帥就礪爲兵馬使借將軍鄭通寶爲前軍吳壽祺爲左軍申宣?爲右軍李霖爲後軍李迪儒知兵馬事王親授鉞遣之. ?就礪等數與賊戰敗之賊勢窮入保江東城.

#高麗史103卷-列傳16-金就礪-009
哈眞札刺與完顔子淵追討契丹直指江東遣人來請兵粮. 諸將皆憚於行. 就礪曰: “國之利害正在今日若違彼意後悔何及.” ?曰: “是予意也然此大事非其人不可遣.” 就礪曰: “事不辭難臣子之分. 吾雖不才請爲公一行.” ?曰: “軍中之事徒倚公重公去可乎?” 明年就礪乃與知兵馬事韓光衍領十將軍兵及神騎大角內廂精卒往焉哈眞使通事趙仲祥語就礪曰: “果與我結好當先遙禮蒙古皇帝次則禮萬奴皇帝.” 就礪曰: “天無二日民無二王天下安有二帝耶?” 只拜蒙古帝.

#高麗史103卷-列傳16-金就礪-010
就礪身長六尺五寸以長而鬚過其腹每盛服必使兩婢子分擧其鬚而後束帶. 哈眞見狀貌魁偉又聞其言大奇之. 引與同坐問年幾何就礪曰: “近六十矣. 哈眞曰: “我未五十旣爲一家君其兄而我其弟乎.” 使就礪東向坐. 明日又詣其營哈眞曰: “吾嘗征伐六國所閱貴人多矣見兄之貌何其奇歟. 吾重兄之故視麾下士卒亦如一家.” 臨別執手出門扶腋上馬數日?亦至哈眞問元帥年與兄孰長就礪曰: “長於我矣.” 乃引?坐上座曰: “吾欲一言恐爲非禮然於親情不宜自外. 吾其坐兩兄之*閒如何?” 就礪曰: “是吾等所望但未敢先言耳.” 坐定置酒作樂. 蒙古之俗好以?刀刺肉賓主相?往復不容瞥. 我軍士素號勇者莫不有難色. ?就礪?起承迎甚熟哈眞等極歡. 哈眞善飮與?校優劣約不勝者罰之. ?引滿輒?雖多無醉色. 及?擧一杯不飮曰: “非不能飮若勝而如約則公必受罰矣寧我見罰耳主人而罰客可乎?” 哈眞重其言而大悅約詰朝會江東城下. 去城三百步而止.

#高麗史103卷-列傳16-金就礪-011
哈眞自城南門至東南門鑿池廣深十尺西門以北委之完顔子淵東門以北委之就礪皆令鑿隍以防逃逸. 賊勢窘四十餘人踰城降於蒙古軍前賊魁*감捨王子自縊死其官人軍卒婦女五萬餘人開城門出降. 哈眞與?等行視投降之狀. 王子妻息及僞丞相平章以下百餘人皆斬於馬前其餘悉寬其死使諸軍守之. 哈眞曰: “我等來自萬里與貴國合力破賊千載之幸也. 禮當往拜國王吾軍頗衆難於遠行但遣使陳謝耳.” 哈眞札刺請?就礪同盟曰: “兩國永爲兄弟萬世子孫無忘今日.” ?設?師宴. 哈眞以婦女童男七百口及吾民爲賊虜掠者二百口歸于我以女子年十五左右者遺?就礪各九人駿馬各九匹其餘悉令自隨. ?以契丹?虜分送州縣擇閑曠地居之量給田土業農爲民俗呼爲契丹場.

#高麗史103卷-列傳16-金就礪-012
是年義州賊韓恂多智殺守將連諸城以叛. 以樞密副使李克*서將中軍李迪儒將後軍就礪將右軍討之. 明年拜樞密副使代克*서將中軍恂智等投金元帥*于哥下. *于哥下誘斬二人傳首于京. 三軍請理諸城從逆之罪. 就礪曰: “書云: ‘殲厥渠魁脅從罔治.’ 大軍所臨如火燎原無辜受禍多矣?因契丹關東爲墟今又縱兵自撤藩籬可乎餘悉不問.” 就礪遣郭元固金甫貞宗周秩宗周賚等往義州安集遺民. 周賚貪?多受人賂無賂者借事誅殺州人怨之引賊黨尹昌等踰城而入殺周賚等元固甫貞逃奔以告. 就礪遣判官崔弘錄事朴文挺諭以禍福繼遣大將軍趙廉卿將軍朴文賁以兵五千討之昌等逃賊黨瓦解時契丹餘衆竄伏寧遠山中時出?盜爲民患. 就礪遣李景純李文彦擊破之北境以安. 明年陞樞密使兵部尙書判三司事俄遷?知政事判戶部事十五年守太尉中書侍郞平章事判兵部事遂拜侍中二十一年卒謚威烈.

#高麗史103卷-列傳16-金就礪-013
爲人節儉正直忠義自守持軍嚴. 士卒不犯秋毫有酒卽用一?與最下者均飮故得其死力. 江東之役事皆讓於?至臨陣制敵多出奇計以成大功然未嘗自矜. 爲相正色率下人不敢欺. 配享高宗廟庭. 子佺門下侍郞平章事. 子良鑑?仲保?良鑑子文衍.

#高麗史103卷-列傳16-金就礪-014
○文衍幼爲僧後歸俗年踰三十不能自振女弟淑昌院妃得幸忠烈王卽授左右衛散員驟遷至僉議侍郞贊成事. 妃又寵於忠宣封王淑妃拜文衍僉議中護. 元授信武將軍鎭邊萬戶賜三珠虎符本國封彦陽君. 後率禿魯花如元又加鎭邊萬戶府達魯花赤. 忠肅元年東還卒于道. 爲人豁達無迂曲每見淑妃左右太侈抑止之. 謚榮信無子.

#高麗史103卷-列傳16-金就礪-015
○?字損之蔭補東面都監判官登第累遷禮部郞中. 忠烈以世子入元?從之. 及忠烈尙公主襲爵東還?功居多賜誓*券曰: “爾功之大予賞之微爾雖有罪十犯九宥至于子孫亦如之.” 官累判秘書寺事與同修國史任翊撰元世祖事跡. 尋遷承旨進副知密直出爲西北面都指揮使歷監察大夫判三司事二十七年以僉議?理卒謚文愼. 性純厚無華奉公以正能業其家. 子倫禑倫自有傳. 禑志操廉靜官至代言.

#高麗史103卷-列傳16-李勣-000
李勣.

#高麗史103卷-列傳16-李勣-001
○李勣砥平人父俊善大將軍. 勣屬內侍轉閤門祗候累遷兵部郞中. 高宗三年金山兵犯境勣爲右軍兵馬判官與賊戰于??驛賊乘勝而進我軍奔北. 勣獨瞋目直前手斬數級遂叱衆俱進賊乃退. 拜將作監爲左軍兵馬副使戰于廣灘先登大捷?獲甚衆王嘉之授將軍. 固辭不受出爲慶尙道按察使. 明年賊又大至?令諸道按察使率兵赴援時賊遮屯要害. 元帥密諭避之. 勣曰: “握兵赴戰惟恐不遇賊遇而避之非勇也.” 直衝賊屯而行果遇賊與戰大勝虜獲無?. 勣轉軍餉于順州賊自殷州出其不意急擊之. 麾下士不滿百人死戰却之. 元帥登城望之嘆賞至垂涕. 又明年召拜尙書左丞是時賊入保江東城復以勣爲兵馬使選精銳屬之. 勣辭以單騎赴之. 及賊平仍留爲東北面兵馬使六年擢右承宣尋進樞密副使尙書左僕射. 累陞至樞密使御史大夫十二年卒年六十四. 爲人平易溫柔喜怒不見. 平時似無膽氣及臨陣賈勇人莫能及. 性又儉素雖至貴顯常處陋室晏如也. 無子.

#高麗史103卷-列傳16-蔡靖-000
蔡靖.

#高麗史103卷-列傳16-蔡靖-001
○蔡靖本陰城縣吏力學通經登第掌東都書記有淸德. 秩滿補國學學正七管諸生敬憚之. 神宗朝出牧晉陽東都與永州作亂議遣安撫使而難其人. 聞東都人思靖不已乃拜留守副使靖單騎之任. 東都人聞其至反側悉安. 高宗初留守西都入拜樞密副使尋致仕卒以平賊功官?葬事.

#高麗史103卷-列傳16-朴犀-000
朴犀[宋文?].

#高麗史103卷-列傳16-朴犀-001
○朴犀竹州人. 高宗十八年爲西北面兵馬使蒙古元帥撒禮塔屠鐵州至龜州犀與朔州分道將軍金仲溫靜州分道將軍金慶孫靜朔渭泰州守令等各率兵會龜州. 犀以仲溫軍守城東西慶孫軍守城南都護別抄及渭泰州別抄二百五十餘人分守三面. 蒙古兵圍城數重日夜攻西南北門城中軍突出擊走之. 蒙古兵擒渭州副使朴文昌令入城諭降犀斬之. 蒙古選精騎三百攻北門犀擊却之. 蒙古創樓車及大床?以牛革中藏兵薄城底以穿地道. 犀穴城注鐵液以燒樓車地且陷蒙古兵壓死者三十餘人. 又?朽茨以焚木床蒙古人錯愕而散. 蒙古又以大砲車十五攻城南甚急犀亦築臺城上發砲車飛石却之. 蒙古以人膏漬薪厚積縱火攻城. 犀灌以水火愈熾令取泥土和水投之乃滅. 蒙古又車載草?之攻?樓. 犀預貯水樓上灌之火焰尋熄. 蒙古圍城三旬百計攻之犀輒乘機應變以固守蒙古不克而退. 復驅北界諸城兵來攻列置砲車三十攻破城廊五十*閒. 犀隨毁隨葺鎖以鐵?蒙古不敢復攻. 犀出戰大捷. 蒙古復以大砲車攻之犀又發砲車飛石擊殺無?. 蒙古退屯樹柵以守. 撒禮塔遣我國通事池義深學錄姜遇昌以淮安公?牒至龜州諭降犀不聽. 撒禮塔復遣人諭之犀固守不降. 蒙古又造雲梯攻城犀以大于浦迎擊之無不?碎梯不得近. 大于浦者大刃大兵也.

#高麗史103卷-列傳16-朴犀-002
明年王遣後軍知兵馬事右諫議大夫崔林壽監察御史閔曦率蒙古人往龜州城外諭曰: “已遣淮安公?講和于蒙古兵我三軍亦已降可罷戰出降.” 諭之數四猶不降. 曦憤其固守欲拔劒自刺. 林壽更諭之犀等重違王命乃降. 後蒙古使至以犀固守不降欲殺之崔怡謂犀曰: “卿於國家忠節無比然蒙古之言亦可畏也卿其?之.” 犀乃退歸其鄕. 蒙古之圍龜州也其將有年幾七十者至城下環視城壘器械歎曰: “吾結髮從軍歷觀天下城池攻戰之狀未嘗見被攻如此而終不降者. 城中諸將他日必皆爲將相.” 後犀果拜門下平章事.

#高麗史103卷-列傳16-朴犀-003
○宋文?亦從軍龜州者也以功超授郞將二十三年爲竹州防護別監. 蒙古至竹州城諭降城中士卒出擊走之. 蒙古復以?攻城四面城門輒?落城中亦以砲逆擊之蒙古不敢近. 蒙古又備人油灌藁縱火攻之. 城中士卒一時開門突擊之蒙古死者不可勝數. 蒙古多方攻之凡十五日竟不能拔乃燒攻具而去. 文?在龜州熟知蒙古攻城之術其計?無不先料. 輒告衆曰: “今日敵必設某機械我當備某器應之.” 賊至果如其言城中皆謂之神明. 論功拜左右衛將軍.

#高麗史103卷-列傳16-金慶孫-000
金慶孫[*(金)琿].

#高麗史103卷-列傳16-金慶孫-001
○金慶孫初名雲來平章事台瑞之子. 母夢五色雲*閒有衆環擁一靑衣童自天墮懷中. 遂有娠及生美容姿頭上有起骨龍爪性莊重和裕智勇絶人有膽略. 常處室必著?衫如對賓怒則鬚髮輒竪.

#高麗史103卷-列傳16-金慶孫-002
早以蔭進歷華顯高宗十八年爲靜州分道將軍. 蒙古兵度鴨綠江屠鐵州侵及靜州慶孫率衙內敢死士十二人開門出力戰蒙古却走. 俄而大軍繼至. 州人度不能守皆奔竄. 慶孫入城無一人在者. 獨與十二士登山夜行不火食七日到龜州朔州戍將金仲溫亦?城來奔. 兵馬使朴犀令仲溫守城東西慶孫守城南. 蒙古大至南門慶孫率十二士及諸城別抄將出城令士卒曰: “爾等不顧身命死而不退者.” 右別抄皆伏地不應. 慶孫悉令還入城獨與十二士進戰. 手射先鋒黑旗一騎卽倒. 十二士因奮戰流矢中慶孫臂血淋?猶手鼓不止. 四五合蒙古退却. 慶孫整陣吹雙小?還犀迎拜而泣慶孫亦拜泣. 犀於是守城事一委慶孫.

#高麗史103卷-列傳16-金慶孫-003
蒙古圍城數重日夜攻之車積草木輾而進攻. 慶孫以砲車鎔鐵液以瀉之燒其積草蒙古兵却復來攻. 慶孫據胡床督戰有砲過慶孫頂中在後衙卒身首?碎. 左右請移床慶孫曰: “不可. 我動則士心皆動.” 神色自若竟不移. 大戰二十餘日慶孫隨機設備應變如神蒙古曰: “此城以小敵大天所祐非人力也.” 遂解圍而去. 尋拜大將軍知御史臺事二十四年爲全羅道指揮使.

#高麗史103卷-列傳16-金慶孫-004
時草賊李延年兄弟嘯聚原栗潭陽諸郡無賴之徒擊下海陽等州縣. 聞慶孫入羅州圍州城賊徒甚盛慶孫登城門望之曰: “賊雖衆皆芒?村民耳.” 卽募得可爲別抄者三十餘人. 集父老泣且謂曰: “爾州御鄕不可隨他郡降賊.” 父老皆伏地泣. 慶孫督出戰左右曰: “今日之事兵少賊多請待州郡兵至乃戰.” 慶孫怒叱之於街頭祭錦城山神手奠二爵曰: “戰勝畢獻.” 欲張蓋而出左右進曰: “如此恐爲賊所識.” 慶孫又叱退之. 遂開門出懸門未下召守門者將斬之卽下懸門. 延年戒其徒曰: “指揮使乃龜州成功大將人望甚重吾當生擒以爲都統勿射.” 又恐爲流矢所中皆不用弓矢以短兵戰兵始交. 延年恃其勇直前將執慶孫馬?以出. 慶孫拔劒督戰別抄皆殊死戰斬延年乘勝逐之賊徒大潰一方復定.

#高麗史103卷-列傳16-金慶孫-005
入拜樞密院知奏事有人?崔怡曰: “慶孫父子欲蠱相公且有異志.” 怡檢覆無實乃投?者于江. 轉樞密院副使三十六年崔沆忌慶孫得衆心流白翎島. 後二年沆弑繼母大氏幷投前夫子吳承績于江以慶孫爲承績姻親遣人配所投海中. 慶孫累立大功朝野倚重遽爲姦賊所害人皆痛惜. 子琿.

#高麗史103卷-列傳16-金慶孫-006
○琿年十八直碩陵籍內侍遷監察史忠烈朝爲大將軍. 與上將軍金文庇善嘗至其家圍碁文庇妻朴氏從窓隙窺視嘆其美偉琿聞之遂屬意. 未幾文庇死琿妻又死朴遣人請曰: “妾無兒願得君一子養之.” 且曰: “事有面陳幸一來.” 琿遂往通焉. 監察重房交章極論. 王以先后族欲原之不得已流海島歸朴于竹山. 初王以戶口日耗令士民皆畜庶妻. 庶妻乃良家女也其子孫許通仕路若不顧信義?舊從新者隨卽罪之. 所司方議施行及琿犯禮遂寢. 後爲右承旨累轉副知密直司事僉議?理陞侍郞贊成事改檢校守司徒復爲侍郞贊成事進拜中贊引年致仕. 久之復起爲侍郞贊成事又拜右中贊王如元以琿權署行省事尋罷. 後封樂浪君賜推誠翊戴功臣號改封?林府院君開府置官僚.

#高麗史103卷-列傳16-金慶孫-007
忠宣二年以判三司事卒年七十三謚忠宣. 性寬和美容儀習禮度. 嘗如元賀正侍宴殿上端笏而坐每行酒者至琿必起揖而飮世祖見之喜曰: “此誠高麗宰相也.” 以敬順王后從弟得幸忠烈又與淑妃連戚忠宣亦寵遇之. 嘗請王宴于男山書齋因事淑妃甚勤. 晩年封拜皆由妃也. 凡所歷無樹立自奉甚侈衣服飮食務爲華美. 子子興子昌子延子興美髥?晳. 以父任累遷左副承旨. 元使伯伯來問宋邦英事子興與金元祥吳賢良?謀剪除兇黨歷官至僉議評理封?林君卒年六十. 子上琦上珤上瑛上璘.

#高麗史103卷-列傳16-崔椿命-000
崔椿命.

#高麗史103卷-列傳16-崔椿命-001
○崔椿命文憲公?之後也. 性寬和有節操. 高宗十八年爲慈州副使蒙古兵圍州椿命率吏民固守不下. 國家以蒙古元帥撒禮塔詰責遣內侍郞中宋國瞻諭降椿命閉門不對國瞻罵而還. 及三軍將帥降撒禮塔撒禮塔謂淮安公?曰: “慈州不降宜遣人諭降.” ?遣後軍陣主大集成與蒙古官人到城下曰: “國朝及三軍已降宜速出降.” 椿命坐城樓使人對曰: “朝旨未到何信而降. 集成曰: “淮安公已來請降故三軍亦降此非信耶.” 對曰: “城中人不知有淮安公.” 遂據不納. 蒙古官人呵責集成入城椿命使左右射之皆奔却. 如是者數四終不下集成深銜而返撒禮塔必使殺之. 王以問宰樞皆請末減. 集成詣崔怡第曰: “椿命拒命不降蒙古怒去禍將不小宜殺之以示蒙古. 今上及宰相皆猶豫未決請公獨斷殺之.” 怡諾. 於是宰樞皆不得已從之獨兪升旦以爲不可殺聞者歎服. 怡遣內侍李白全往西京將斬之. 椿命辭色不變蒙古官人曰: “此何人?” 白全曰: “慈州守也.” 官人曰: “此人於我雖逆命在爾爲忠臣. 我且不殺爾旣與我約和矣殺全城忠臣可乎?” 固請釋之後論功以椿命爲第一擢拜樞密院副使. 三十七年卒. 子恬官至衛尉卿.

#高麗史103卷-列傳16-金希?-000
金希?.

#高麗史103卷-列傳16-金希?-001
○金希?本群山島人其先隨商舶到開城留居遂以爲籍. 初以監牧直補散員累遷忠淸道按察使有淸望轉將軍. 高宗八年蒙古使著古與等怒館待不滿意或射或擊. 館伴郞中崔珙等走出門卽下?蒙古使不得出. 希?開門入諭怒得解. 東北面兵馬使報: “又有蒙古使這可等來.” 王以: “蒙人谿壑其欲凡所需索與之則財渴否則?生.” 議未決. 遣侍中李抗司天監朴剛材卜于*大廟又未決. 這可等二十三人及女使一人來督國?. 王以希?有膽略又知詩禮善辭語命爲類會使.

#高麗史103卷-列傳16-金希?-002
這可等曰: “前此未聞安只女大王遣使而不接待也.” 希?*?曰: “往歲蒙大國恩今使价枉臨弊封若其迎?之禮與國?等事敢不盡心. 然君在都護府手射一人死生未可知若生則君之福死則一行必見拘留.” 這可等屈膝慙服一聽希?處分. 又蒙古使喜速不花等來王宴于大觀殿喜速不花等將佩弓矢上殿希?曰: “自兩國交好皆俱禮服相見今欲以??赴宴饗如禮何?” 卽解之. 又爲東眞使館伴東眞使唱曰: “東君初報暖.” 希?卽對云: “北帝已收寒.” 使曰: “有何意而賦此句也.” *?曰: “君以春意唱吾亦以春事和之.” 使歎服不復詰.

#高麗史103卷-列傳16-金希?-003
出爲義州分道將軍十年金元帥*于哥下屯兵馬山潛寇義靜麟三州. 希?奏請往擊不得命. 乃遣甲士百人掩襲*于哥下營擒三人奔潰溺鴨綠江死者頗多. 取輜重二十二船以還. 俄改西北面兵馬副使. 十三年*于哥下欲使其兵變蒙古服入寇義靜州. 知兵馬使李允?遣別將金利生大官丞白元鳳率兵二百餘人渡鴨綠江攻破石城斬宣撫副統等五人獲牛馬兵仗不見*于哥下而還. 希?與判官禮部員外郞孫襲卿監察御史宋國瞻議曰: “*于哥下背我國恩掠我邊民而莫有禦者國之恥也. 宜相與戮力追討以雪國恥.” 遂選步騎一萬餘人希?將中軍襲卿將左軍國瞻將右軍齎二十日粮往討石城. *于哥下遣兵救之. 希?等與戰奮擊大敗之斬七十餘級. 急攻石城城主率兵出降. 涕泣銜塊誓天乞解圍.

#高麗史103卷-列傳16-金希?-004
希?數*于哥下背恩之罪而還至紫布江?已解不可渡. 是夜?合乃渡入自淸虜鎭. 希?作詩云: “將軍杖鉞未雪恥 將何面目朝天闕一奮靑蛇指馬山胡軍勢欲皆顚蹶虎賁騰拏涉五江城郭爛爲?燼末臨?已暢丈夫心反面無由愧汗發.” 國瞻和云: “以仁爲脊義爲鋒此是將軍新巨闕一揮向海鯨?奔再擧向陸犀象蹶?彼馬山窮?兒制之可以隨鞭末朝涉五江暮獻捷喜氣萬斛春光發.” 襲卿和云: “塞垣無鼎又無鍾欲記元功詩可闕書之板上告後來觀者爭前?復蹶孟明濟河雪秦恥若比於公當處末明年又可定天山三箭元無一虛發.”

#高麗史103卷-列傳16-金希?-005
初希?將發兵密以書告崔怡及還有司欲劾希?擅興師聞怡知之遂寢. 然功賞不行. 明年出爲全羅道巡問使. 希?嘗洩術僧演之相崔怡之語有人因?怡曰: “希?等謀害公.” 怡遣人捕希?等. 時*希?{希?}在羅州捕者至. 略無懼色從容語曰: “願一言而死.” 遂口號云: “欲報淸河百注恩東西南北摠忘身柰何一旦逢天厭紫陌人爲碧海人.” 自投于海幷沈其子弘己等三人. 希?美風儀有智勇通書史爲怡所親信. 怡病希?恐不?卜於演之家爲妬勢者所讒而死.

#高麗史103卷-列傳16-金希?-006
弘己娶上將軍趙廉卿女廉卿憫弘己無罪而死擧家爲之茹蔬. 一日怡宴兩府及諸將軍問廉卿曰: “何故不食肉?” 曰: “闔家素饌故也.” 怡變色曰: “我知之公若無異心宜速納壻.” 廉卿懼欲妻以郞將尹周輔女泣曰: “夫死幾日而遽欲奪志.” 廉卿强之. 婚夕周輔夢弘己擊其勢. 驚覺俄而陰痛翼日乃死.

#高麗史103卷-列傳16-金希?-007
希?壻鄭相判樞密通輔子也恃勢驕橫. 嘗奸大將軍池允深妻流南方後召還. 夜至壽德宮里門閉相怒管?者遲來從門隙射殺之. 法官大集成金得循崔宗蕃洪斯胤等聽希?通輔囑不問唯郞中李廷?固執不得遂以輕罪論免. 未幾廷?爲晉陽副使崔怡嘉其守法拜紫門指諭.

#高麗史103卷-列傳16-李子晟-000
李子晟.

#高麗史103卷-列傳16-李子晟-001
○李子晟牛峯郡人父公靖兵部尙書. 子晟性剛烈有勇力善射. 屢從軍有功累遷上將軍. 高宗十八年蒙古元帥撒禮塔擧兵入侵王命將帥三軍禦之屯洞仙驛. 會日暮諜者報無賊變三軍解鞍而息. 有人登山呼曰: “蒙古兵至矣.” 軍中大警皆潰. 蒙古兵八千餘人突至子晟及將軍李承子盧坦等五六人殊死拒戰. 子晟中流矢坦中?墜馬有兵救之僅免. 三軍始集而與戰蒙古兵稍却復來擊我右軍. 有散員李之茂李仁式等四五人拒之馬山草賊之從軍者二人射蒙古兵應弦而?官軍乘勝擊走之.

#高麗史103卷-列傳16-李子晟-002
明年遷都江華御史臺?隷李通乘開京虛嘯聚畿縣草賊及城中奴隸以反. 逐留守兵馬使遂作三軍移牒諸寺招集僧徒掠取公私錢穀. 王以子晟爲後軍陣主樞密副使趙廉卿爲中軍陣主上將軍崔瑾爲右軍陣主討之. 賊聞三軍自江華來拒于江. 三軍與戰于昇天府東郊大敗之. 別將李甫鄭福綏率夜別抄先至開城賊閉門城守. 甫?曰: “吾等已破官軍而還可速開門.” 門者信之卽開. 甫福綏等斬守門者引兵至通家斬之. 子晟等繼至賊魁計窮逃匿. 悉捕餘黨誅之.

#高麗史103卷-列傳16-李子晟-003
初忠州副使于宗柱每簿書*閒與判官庾洪翼有隙聞蒙古兵將至議城守有異同. 宗柱領兩班別抄洪翼領奴軍雜類別抄相猜忌. 及蒙古兵至宗柱洪翼與兩班等皆?城走唯奴軍雜類合力擊逐之. 蒙古兵退宗柱等還州檢官私銀器奴軍以蒙古兵掠去爲辭戶長光立等密謀殺奴軍之魁者. 奴軍知之曰: “蒙古兵至則皆走匿不守乃何以蒙古人所掠反歸罪吾輩欲殺之乎. ?先?之.” 乃詐爲會葬者吹螺集其徒. 先至首謀者家火之凡豪强之有素怨者搜殺無遺. 且令境內曰: “敢匿者滅其家.” 於是或有匿者則婦人小兒皆被害.

#高麗史103卷-列傳16-李子晟-004
王又遣子晟等率三軍討之. 三軍至達川水深未涉. 方造橋奴軍賊魁數人隔川告曰: “吾等欲斬謀首出降.” 子晟曰: “如此則不必盡殺汝輩也.” 賊魁等還入城斬謀首僧牛本以來. 官軍留屯二日奴軍勇健者皆逃匿官軍入城擒支黨悉誅之以所獲財物牛馬來獻. 又明年命子晟爲中軍兵馬使討龍門倉賊獲其魁居卜往心等誅之又有東京賊崔山李儒作亂又遣子晟往擊之子晟帥師倂日疾馳據永州城以待. 時賊傳檄州郡刻日期會. 諸郡依違聞子晟入永乃定. 賊以爲子晟軍自遠急來欲乘其勞擊之集永之南郊. 官軍登城望之告子晟曰: “我軍冒熱遠來賊勢盛且銳鋒不可當宜閉門休士數日而後與戰.” 子晟曰: “不可. 凡疲卒休則愈怠. 若曠日持久則賊得我情恐生他變不如急擊.” 遂開門突出及賊未陣奮擊大敗之?屍數十里. 斬山等數十人. 令曰: “脅從罔治.” 民大悅. 子晟自平東京後將士日集其門. 恐爲權貴所忌謝疾杜門人稱知幾. 三十八年以門下平章事卒王震悼謚義烈.

#高麗史103卷-列傳16-金允侯-000
金允侯.

#高麗史103卷-列傳16-金允侯-001
○金允侯高宗時人嘗爲僧住白峴院蒙古兵至允侯避亂于處仁城. 蒙古元帥撒禮塔來攻城允侯射殺之. 王嘉其功授上將軍允侯讓功于人曰: “當戰時吾無弓箭豈敢虛受重賞.” 固辭不受乃改攝郞將. 後爲忠州山城防護別監蒙古兵來圍州城凡七十餘日糧儲幾盡. 允侯諭?士卒曰: “若能效力無貴賤悉除官爵. 爾無不信.” 遂取官奴簿籍焚之又分與所獲牛馬. 人皆效死赴敵蒙古兵稍挫遂不復南. 以功拜監門衛上將軍其餘有軍功者至官奴白丁亦賜爵有差. 出爲東北面兵馬使時東北面已沒於蒙古故不赴官至守司空右僕射致仕.

#高麗史103卷-列傳16-金應德-000
金應德.

#高麗史103卷-列傳16-金應德-001
○金應德性勇敢. 元宗十一年爲羅州司錄時三別抄反據珍島勢甚熾州郡望風迎降或往珍島謁見賊將至羅州副使朴?等首鼠未決. 上戶長鄭之呂慨然曰: “苟不能登城固守寧遁避山谷. 爲州首吏何面目背國從賊乎?” 應德聞其言卽決意守城. 牒州及領內諸縣入保錦城山樹棘爲柵率勵士卒. 賊至圍城攻之士卒皆?瘡死守賊攻城七晝夜竟不得拔. 羅州遣金?鄭元器鄭允等來報王嘉之賜應德爵七品?等攝伍尉又賜米各十五石. 後應德又與賊戰于珍島獲一?盡殺之.

#高麗史103卷-列傳16-金應德-002
陳子和亦羅州人也長身驍勇. 按察使權?遣靈巖副使金須以兵二百守濟州又使將軍高汝霖率兵七十繼之. 子和時年十九亦從軍. 及賊攻濟州須汝霖等力戰死之子和直入賊中斬其將郭延壽以出. 又入又如之士卒喜躍. 旣而復入爲賊所害賊乘勝盡殺官軍遂陷濟州.

列傳卷第十六.


#高麗史104卷-列傳17-00-000
列傳卷第十七. 高麗史一百四.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史104卷-列傳17-金方慶-000
金方慶[*(金)九容*(金)齊顔*(金)?*(金)恂*(金)永旽*(金)永煦*(金)士衡朴球].

#高麗史104卷-列傳17-金方慶-001
○金方慶字本然安東人新羅敬順王之遠孫. 父孝印性嚴毅少志學善書登第官至兵部尙書翰林學士. 初方慶母有娠屢夢餐雲霞. 嘗語人曰: “雲氣常在吾口鼻兒必神仙中來.” 及生養於祖敏成家小有嗔?必臥啼街衢牛馬爲之避人異之.

#高麗史104卷-列傳17-金方慶-002
高宗朝年十六以蔭補散員兼式目錄事. 侍中崔宗峻愛其忠?待之以禮有大務皆委之. 累遷至監察御史監右倉請托不行. 有宰相訴權臣曰: “今御史不若前御史奉公.” 會方慶至權臣詰之對曰: “欲如前御史吾亦能之吾要儲峙國?不能調衆口.” 訴者大?權臣亦變色. 後爲西北面兵馬判官蒙兵來攻諸城入保葦島島有十餘里平衍可耕患海潮不得墾. 方慶令築堰播種民始苦之及秋大熟人賴以活. 島又無井泉常陸汲往往被虜. 方慶貯雨爲池其患遂絶.

#高麗史104卷-列傳17-金方慶-003
入爲牽龍行首時禁衛爭附權門宿衛甚懈. 方慶憤其然雖疾不請告. 直廬湫隘衛士皆寓宿于外同僚姓朴者欲邀致一娼方慶固止之朴慙謝. 遷御史中丞守法不阿風節凜然. 元宗四年知御史臺事. 左承宣兪千遇久執政柄. 士大夫皆趨附. 方慶途遇揖于馬上千遇曰: “我是?衫奉命三品以下皆避之君何乃爾?” 方慶曰: “君與我俱三品?衫奉命我欲行禮耳.” 相詰久之方慶曰: “日已晏矣.” 遂徑去. 千遇深銜之凡方慶之族求仕者輒抑之方慶不以芥意. 後攻珍島至全羅調兵千遇田莊在長沙縣. 方慶戒勿擾. 及拜上將軍以事杖重房一校班主田?惡之訴權臣貶守南京. 方慶嘗爲西北面兵馬使有遺愛至是西北諸城上書請復來鎭. 時方慶赴南京?三日命復鎭之. 入爲刑部尙書樞密院副使.

#高麗史104卷-列傳17-金方慶-004
十年林衍廢王世子適自元還至義州聞難復入朝奏之世祖遣幹脫兒不花等諭在國群臣及還方慶奉表偕如元. 世子請兵蒙哥篤領軍將發中書省謂世子曰: “今蒙哥篤若久駐西京以待大軍林衍旣背命必不給軍食柰何? 世子宜令不與衍者偕行.” 世子難其人. 侍中李藏用等曰: “方慶再鎭北界有遺愛非此人不可.” 世子曰: “甚合吾意.” 乃命方慶行方慶言曰: “官軍到西京若過大同江王京自亂恐將有變宜勿令過江.” 皆曰: “善.” 遂以聞帝允之詔官軍過大同江者罪之. 行至東京聞王已復位入朝因留待之. 時崔坦韓愼叛殺諸城守唯禮待博州守姜?延州守權闡曰: “金公之德吾豈敢忘?” 以?闡方慶妹壻也. 明年方慶與蒙哥篤至西京父老爭來餉泣曰: “如公在豈有坦愼之事.” 坦等亦朝夕來見. 坦等因蒙兵潛欲乘虛構亂厚遺蒙哥篤誘之. 方慶每以計沮之.

#高麗史104卷-列傳17-金方慶-005
先是林衍慮王奏帝請兵還欲拒之令指諭智甫大率夜別抄屯黃州神義軍屯椒島以備之. 坦愼等知其謀密具舟楫聚銳兵謂蒙哥篤曰: “衍等將殺官人及大軍欲入濟州. 請官人聲言出獵察京軍往來狀相報吾等以舟師進甫音島末島官人領兵臨窄梁彼不能進退. 旣得其情具聞于帝王京可取子女玉帛非他有也.” 蒙哥篤喜諾. 寧遠別將吳繼夫之子得公爲坦內廂知之密告方慶. 方慶曰: “豈有此事?” 得公曰: “若不信可陰偵之.” 詰朝方慶詣蒙哥篤館門諸軍畢至坦愼等似有喜色. 蒙哥篤謂方慶曰: “久客無聊擊鮮爲樂公從吾否?” 曰: “獵何所?” 曰: “過大同江至黃鳳州入椒島耳.” 方慶曰: “官人亦聞聖旨何以過江?” 蒙哥篤曰: “蒙人射獵爲事帝所知君何沮之?” 方慶曰: “我非禁獵禁過江耳. 若欲獵何必之彼然後爲樂?” 蒙哥篤曰: “若以過江爲罪我獨當之.” 方慶曰: “我在此官人安得過江. 如欲之須?帝命.” 方慶密諭智甫大等令退兵蒙哥篤知方慶忠直出於天性大加敬重以實告曰: “欲滅王京者非獨崔坦等. 亦有人焉.” 曰: “爲誰?” 曰: “某.” 事秘不傳. 由是讒言不入國家以安.

#高麗史104卷-列傳17-金方慶-006
是年夏三別抄叛驅掠人民航海而南. 王遣?知政事申思佺爲追討使又命方慶領兵六十餘人與蒙古宋萬戶等兵一千餘人追討. 至海中望見賊船泊靈興島. 方慶欲擊宋萬戶懼止之賊遁去. 自賊中逃來者男女老弱千餘人宋萬戶以爲賊黨悉虜而歸. 後請還于行省然不還者頗多. 賊入據珍島侵掠州郡思佺不以討賊爲意. 或聞之曰: “我已爲宰相破賊成功復何爲乎?” 至羅州聞賊出陸奔還于京. 全州副使李杉亦?城逃. 皆坐免. 方慶代思佺與蒙古元帥阿海帥兵一千討之. 賊圍羅州分兵攻全州. 羅人與全議降全人猶豫. 方慶在道聞之單騎倂日南行先牒全曰: “某日當帥兵一萬入州宜速備軍餉待之.” 全以牒示羅賊聞之遂解圍去. 自是不復肆掠.

#高麗史104卷-列傳17-金方慶-007
方慶劾奏討賊使上將軍邊胤將軍曹子一孔愉等見賊攻錦城不救請流于島王宥之止削職. 愉以交結宦官得免. 方慶與阿海屯三堅院對珍島而陣賊於所掠船艦皆?怪獸蔽江照水動轉如飛勢不能當. 每戰賊軍先鼓?突進互勝負曠日相持. 會潘南人洪贊洪機?于阿海曰: “方慶孔愉等陰與賊相通.” 阿海執而囚之移牒達魯花赤達魯花赤令方慶還與贊等對辨以?知政事蔡楨代之. 阿海?方慶令卒五十人押送于京見者皆寃以至悲泣. 達魯花赤言於王曰: “贊等所言誣妄宜繫牢獄.” 釋方慶. 王卽請達魯花赤復令方慶討賊授上將軍慰諭遣之.

#高麗史104卷-列傳17-金方慶-008
方慶至珍島賊皆乘船盛張旗幟鉦鼓沸海. 又於城上鼓?大呼以助聲勢. 阿海?下船欲退屯羅州. 方慶曰: “元帥若退是示弱也. 而賊乘勝長驅誰敢當鋒. 帝聞而責之將何以對?” 阿海不敢退. 方慶獨帥師攻之賊以戰艦逆擊之官軍皆退. 方慶曰: “決勝在今日.” 突入賊中賊圍之驅迫以去. 方慶士卒殊死戰矢石俱盡又皆中矢不能起. 已薄珍島岸有賊卒露刃跳入船中. 金天祿以短矛刺之. 方慶起曰: “寧葬魚腹安能死賊乎?” 欲投海. 衛士許松延許萬之等挽止之. 創者見方慶危急叫呼復起疾戰方慶據胡床指揮士卒顔色自若. 將軍楊東茂以蒙衝突擊之賊乃解去遂潰圍而出. 方慶數將軍安世貞孔愉等不赴救之罪欲斬阿海止之. 明年王削愉世貞等職又奏阿海畏縮不戰帝命罷阿海以?都代之仍詔誅贊等.

#高麗史104卷-列傳17-金方慶-009
方慶與?都?謀攻珍島. 方慶?都將中軍入自碧波亭永寧公之子熙雍及洪茶丘將左軍入自獐項大將軍金錫萬戶高乙?將右軍入自東面摠百餘?. 賊聚碧波亭欲拒中軍. 茶丘先登縱火挾攻賊驚潰趣右軍右軍懼欲赴中軍. 賊獲二?盡殺之. 先是官軍數與賊戰不勝賊輕之不設備. 及官軍奮擊賊皆?妻子遁. 其所虜江都士女珍寶及珍島居民多爲蒙兵所獲. 方慶見賊潰追之獲男女一萬餘人戰艦數十?餘賊走耽羅. 方慶入珍島得米四千石財寶器仗悉輸王京其陷賊*艮{良}民皆令復業凱還. 王遣使郊迎以功加守*大尉中書侍郞平章事.

#高麗史104卷-列傳17-金方慶-010
賊入耽羅築內外城恃險益猖獗時出虜掠擒安南守孔愉而去. 濱海蕭然侵及京畿道路不通. 王甚憂之十四年以方慶爲行營中軍兵馬元帥. 遣之方慶更鍊卒幷水軍萬餘人與?都茶丘屯潘南縣將發諸道戰船皆爲風?蕩獨以全羅道一百六十?. 次楸子島候風夜半風急不知所指. 黎明已近耽羅. 風濤洶湧進退失據. 方慶仰天太息曰: “社稷安危在此一擧今日之事不在我乎?” 俄而風浪止中軍入自咸德浦. 賊伏兵岩石*閒?躍大呼以拒之. 方慶?聲趣諸船?進隊正高世和挺身突入賊陣士卒乘勢爭赴將軍羅裕將銳兵繼至殺獲甚衆.

#高麗史104卷-列傳17-金方慶-011
左軍戰艦三十?自飛揚島直?賊壘賊風靡走入子城. 官軍踰外城入火矢四發烟焰漲天賊衆大亂. 有自賊中來投者曰: “賊已勢窮謀遁可急擊之.” 旣而賊酋金通精率其徒七十餘人遁入山中賊將李順恭曹時適等肉袒降. 方慶麾諸將入子城士女號哭. 方慶曰: “只誅巨魁耳汝等勿懼.” 執其魁金允?等六人斬于通街擒親黨三十五人分載降衆一千三百餘人而還. 其居民悉按堵如故於是?都留蒙軍五百方慶亦使將軍宋甫演中郞將康社臣尹衡領京軍八百外別抄二百留鎭. 班師至羅州斬所擒親黨餘悉不問. 大?師遣其子綬及*祇{祗}候金?別將兪甫等告捷. 王拜綬爲大將軍?爲工部郞中甫爲中郞將以世和先登陷陣拜郞將其餘賞有差.

#高麗史104卷-列傳17-金方慶-012
及方慶凱還王欲使廣平公?郊勞遣承宣朴恒諭以明日入京. 方慶卽趣行入謁. 王慰諭甚厚特賜紅?大宴將士敎都兵馬使及省臺曰: “濟州逆賊實爲難制至請師上朝討之. 若兵久淹滯則飛輓之費不?經涉大洋不測之變又可慮也. 宗社安危在此一擧. 中軍元帥金方慶自珍島之役至伐耽羅盡心竭力不避艱險措置得宜戰艦兵器糧餉無不周備督率大軍誅除兇渠疲?復蘇功業之重帶礪難忘. 兵馬使邊胤先往南方具辦諸事與方慶同心?力功烈殊異. 褒賞之典速議以聞. 其他領兵管船將士及將校典軍至於外別抄科賞條件?宜擧行.” 遂以方慶爲侍中. 秋被詔如元帝??者趣入使坐丞相之次輟御饌與之仍賜金鞍綵服金銀寵眷無比. 及還加開府儀同三司.

#高麗史104卷-列傳17-金方慶-013
十五年帝欲征日本詔方慶與茶丘監造戰艦. 造船若依蠻樣則工費多將不及期一國憂之. 方慶爲東南道都督使先到全羅遣人咨受省檄用本國船樣督造. 是年元宗薨忠烈卽位. 方慶與茶丘單騎來陳慰還到合浦. 與都元帥忽敦及副元帥茶丘劉復亨閱戰艦. 方慶將中軍朴之亮金?知兵馬事任愷爲副使樞密院副使金侁爲左軍使韋得儒知兵馬事孫世貞爲副使上將軍金文庇爲右軍使羅祐朴保知兵馬事潘阜爲副使號三翼軍. ?卽綬也.

#高麗史104卷-列傳17-金方慶-014
以蒙漢軍二萬五千我軍八千梢工引海水手六千七百戰艦九百餘?留合浦以待女眞軍女眞後期乃發船入對馬島擊殺甚衆. 至一?島倭兵陳於岸上. 之亮及方慶壻趙?逐之倭請降復來戰. 茶丘與之亮?擊殺千餘級. 捨舟三郞浦分道而進所殺過當. 倭兵突至衝中軍長劒交左右方慶如植不少却拔一?矢?聲大喝倭?易而走. 之亮??李唐公金天祿申奕等力戰倭兵大敗伏屍如麻. 忽敦曰: “蒙人雖習戰何以加此?” 諸軍與戰及暮乃解方慶謂忽敦茶丘曰: “兵法千里縣軍其鋒不可當. 我師雖少已入敵境人自爲戰卽孟明焚船淮陰背水也. 請復戰.” 忽敦曰: “兵法小敵之堅大敵之擒. 策疲乏之兵敵日滋之衆非完計也不若回軍.” 復亨中流矢先登舟遂引兵還. 會夜大風雨戰艦觸岩崖多敗侁墮水死. 到合浦以?獲器仗獻帝及王. 王遣樞密副使張鎰慰諭命方慶先還加上柱國判御史臺事.

#高麗史104卷-列傳17-金方慶-015
元年改官制拜僉議中贊上將軍判典理監察司事. 二年如元賀聖節. 王上書中書省曰: “陪臣金方慶奉朝命攻破珍島耽羅及征日本修造戰艦揚兵海上實有力焉. 請賜虎頭金牌用勸來者.” 方慶奉幣禮畢上殿亡宋幼主後至二人執袂前導. 帝命幼主坐皇太子下. 有司請方慶與宋群臣坐次帝曰: “高麗慕義自歸宋力屈乃降何可同也? 唯宋福王於幼主大父行年且老賜坐金宰相上其餘皆下坐.” 又曰: “金宰相有軍功賜虎頭金牌.” 東人帶金符自方慶始. 及還王出城以迎. ?都謂方慶曰: “帝命我管蒙軍子管高麗軍子每事推王王又推子果誰任之.” 方慶曰: “?外則將軍制之?內則受制於君固也.” 語畢有雀雛在堂下?都令捕之自弄旣而撲殺. 謂方慶曰: “如何.” 方慶曰: “農夫作苦此物一聚啄禾穀殆盡公殺之亦恤民意.” ?都曰: “吾見東人皆知書信佛與漢兒相類每輕我輩以謂蒙人業殺戮天必厭之. 然天賦吾俗以殺戮只當順受天不以爲罪. 此子等所以爲蒙人奴僕也.”

#高麗史104卷-列傳17-金方慶-016
時公主請工匠于元大興土*太{木}之役木匠提領盧仁秀擇一大木諷方慶柳璥與印侯張舜龍各執鉅斷其兩端曰: “人臣盡力於主當如是也.” 方慶嘗享王及公主. 皆用新鑄銀器宴罷納于內帑又營五百羅漢堂于普濟寺極其壯麗大設會以落之達魯花赤及兩府皆會都人士女?至識者譏之. 有人投匿名書于達魯花赤石抹天衢曰: “齊安公淑金方慶等四十三人謀不軌復入江華. 天衢囚淑及方慶等令宰相雜問之賴柳璥力救得免. 語在璥傳. 東征之役金侁溺死方慶以韋得儒不救主將奏罷其職郞將盧進義從方慶攻珍島不力戰掠人財産方慶沒入官金福大亦當時從軍者. 三人俱有憾於方慶.

#高麗史104卷-列傳17-金方慶-017
三年方慶往見?都於碩州而還將士皆迎于碧瀾渡. 進義具?酒而進方慶麾下士惡其先己止之進義曰: “諸軍與麾下皆人也何先後之有?” 韓希愈曰: “此悖理之人請勿飮.” 方慶遽起進義等銜之. 得儒謂希愈曰: “君何不恤我乎? 我*?{?}職而君得賞我何罪耶?” 因辱罵遂以頭再觸希愈胸希愈?退之. 得儒怏怏以告宰樞及監察司方慶曰: “醉中之失.” 誰復治之? 遂不問. 得儒益怨日與進義福大等陰謀傾軋. 乃具狀?於?都曰: “方慶與子?壻趙?義男韓希愈及孔愉羅裕安社貞金天祿等四百餘人謀去王公主及達魯花赤入江華以叛. 東征之後軍器皆當納官方慶與親屬私藏於家又造戰艦置潘南昆湄珍島三縣欲聚衆謀叛自以其第近達魯花赤館移居孤柳洞國家曾命諸島人民入居內地方慶父子不從使居海濱又東征之時令不習水戰者爲梢工水手致戰不利又以子?守晉州幕客田儒守京山府義男安迪材鎭合浦韓希愈掌兵船擬擧事響應凡八條.”

#高麗史104卷-列傳17-金方慶-018
於是?都以三百騎至與石抹天衢告王王及公主雖知誣妄不得已命柳璥元傅李汾禧韓康李?與?都天衢雜問之. 有與得儒同狀者宮得時等四人告曰: “我等目不識字. 得儒?曰: ‘與若俱有功?連一狀以求爵賞.’ 故署名耳告?非所知也.” 得儒又告?都曰: “歲乙亥方慶語我曰: ‘汝等助我當盡殲官軍入據海島.’ 若不之信請與對辨.” 方慶性沈?又憤怒似不能言. 璥曰: “得儒旣以八事告方慶叛今所言益重. 何不先載狀中耶?” 諸囚畏韋盧莫敢正視. 天祿顧叱曰: “汝等犬豕也攻珍島時汝二人犯律中贊沒汝贓入官汝所憾者此耳今飾虛辭欲陷大臣天而不誅無天也.” 福大等十四人又告曰: “以得儒故署名非吾本意.” 王益知誣妄止論希愈等十二人藏甲之罪杖而釋之.

#高麗史104卷-列傳17-金方慶-019
茶丘與本國有宿憾欲伺?嫁禍聞方慶事請中書省來鞫. ?都亦嘗遣其子吉?以得儒言奏帝詔與國王公主同問. 於是王與?都茶丘復鞫方慶及?. 茶丘以鐵索圈其首若將加釘又叱杖者擊其頭*?{裸}立終日. 天極寒肌膚凍如潑墨. 王謂茶丘曰: “向與?都已鞫訖何必更問?” 茶丘不聽. 會郞哥?還自全羅道. 王引與同問郞哥?曰: “我將還朝帝若問東方事當以所聞見對.” 茶丘頗屈. 後又鞫之方慶曰: “小國戴上國如天愛之如親豈有背天逆親自取亡滅. 吾寧枉死不敢誣服.” 茶丘必欲服之加以慘毒身無完肌絶而復蘇者屢. 茶丘密誘王左右曰: “時大寒雨雪不止王亦疲於問訊若使方慶伏辜罪止一人法當流配耳於國何有?” 王信之且不忍視語方慶曰: “天子仁聖將明其情僞不置於死何自苦乃爾?” 方慶曰: “王何如是也? 臣起自行伍致位宰相肝腦塗地不足報國豈愛身誣服以負社稷.” 顧謂茶丘曰: “欲殺便殺. 我不以不義屈.” 竟以藏甲論流方慶于大靑島?于白翎島餘皆釋之.

#高麗史104卷-列傳17-金方慶-020
方慶之流國人皆遮道泣送. 茶丘遣人誣奏帝曰: “金方慶積穀造船多藏兵甲以?不軌請於王京以南要害之地置軍防戍亦於州郡皆置達魯花赤方慶及子壻家屬悉送京師以爲奴隷收其土田以充兵糧.” 及印侯以奏流方慶如元帝問方慶藏甲幾何對曰: “四十六副耳.” 帝曰: “方慶恃此謀叛乎. 高麗州縣之租皆漕輸王京造船積穀又何足疑. 又方慶起第王京如謀叛何必起第. ?令茶丘還國王待草長可來奏.” 得儒進義又謂茶丘曰: “國家設談禪法會所以詛上國也.” 茶丘以語天衢遣人報中書省. 王亦遣將軍盧英如元辨對. 平章哈伯曰: “此何足上聞. 汝且歸令王自奏.” 王遂如元道遇帝?令方慶父子得儒進義等從王入朝王遣張舜龍召方慶等. 方慶?自海島還入皆涕泣?手曰: “不圖今日復見侍中父子面.” 進義至姚家寨舌爛暴死臨死曰: “吾以得儒至此.” 得儒聞之不寢食常仰天太息而已.

#高麗史104卷-列傳17-金方慶-021
王上書都堂辨方慶誣曰: “韋得儒盧進義等告?都以爲金方慶謀去公主國王及達魯花赤將入江華如其信然得儒宜先告我何以直告帥府. ?都?問方慶未嘗家藏兵甲惟羅裕等四十一人所爲. 然裕等皆云: ‘未嘗聽方慶謀叛事緣. 得儒等含怨欲害方慶.’ 然得儒等亦稱未嘗親聞方慶謀叛事亦未曾聽說於人. 但征東時方慶麾下有不納軍器於官者以此疑其謀叛. 後更言方慶再說謀叛前後所言不同. 又言: ‘至元十二年十二月日到方慶家方慶言: @?都毁我房院而去. 因說叛事.’ 今看帥府鎭撫也速達文字?都以至元十二年十二月二十八日到王京翼年正月初三日還?州得儒何稱十二月去也. 進義云: ‘至元十三年四月詣方慶家方慶在門前說謀叛事.’ 後言方慶在政房東廊下說所言前後不同. 以此觀之?是妄飾?都與達魯花赤同鞫杖藏甲者餘皆原放惟留方慶以候明降. 茶丘又?鈞旨來問韓希愈安迪材金?等實我所差. 指稱方慶擅差委吳木江積穀. 實是竹州等郡縣所輸公私之物指稱方慶所畜潘南等處船楫俱是種田軍人所具. 指稱方慶船隻强取文字酷刑鞫問必欲招伏. 卽今勢難自白要令方慶全其性命姑流海島以待聖慈. 豈謂聖明曲照?令方慶赴京. 伏望詳其前表與達魯花赤文狀一一善奏. 得儒進義又云談禪法會將不利于上朝呼得儒問之曰: ‘隊正金玄言將設談禪寢而不行.’ 又軍成一亦言有僧告公主曰: ‘談禪不利於上朝.’ 公主命成一妹于緊縫衣賞之. 今問金玄則云: ‘得儒喚我問談禪法會何由而寢?’ *?云: ‘不知餘無所言.’ 問成一則云: ‘我寓居進義家進義將我往見得儒得儒曰聞有異事否*?云不聞. 公主賞僧事不曾見聞. 何曾說與得儒. 我若有妹當處其家何故寓居進義之家.’ 金玄成一之言皆如此. 且禪法通行天下本國自國初至今三百六十餘年率以三年一度當孟春設會. 是年以得儒進義誣告國家騷動欲於四月設會故淹延耳. 得儒恐親朝奏聞加其罪謀沮我行又復妄說達魯花赤不曾究問遽爾申奏實深兢懼. 伏望善奏.” 旣而省官聞得儒言皆大笑. 居十餘日得儒亦舌爛而死. 時人以爲天誅.

#高麗史104卷-列傳17-金方慶-022
帝諭王曰: “訴方慶者皆死無可對訟朕已知方慶寃.” 遂赦之命隨王還國. 復爲中贊賜銀十斤. 六年秋上章乞退王遣承旨鄭可臣敦諭起之. 冬復請老王曰: “卿年雖老勳業殊異豈宜輕許其退. 且今天子有東征之命我國亦當奏置元帥. 苟以無功業者請帝以爲何如.” 遂不允. 後復上章乞退又不允遣右承旨趙仁規上中書省書曰: “陪臣金方慶盡心供職凡有朝命恪勤不懈. 又於珍島耽羅日本隨官軍致討累捷有功宣授虎頭牌?諭*?勞. 今復管領正軍一萬水手一萬五千往征日本若不參領軍事竊恐難以號令或致違誤. 方慶年齡雖邁壯心尙在欲更盡力以*?天恩伏請善奏許參元帥府勾當公事.”

#高麗史104卷-列傳17-金方慶-023
帝下詔授方慶中善大夫管領高麗國都元帥. 時方慶如元賀正帝御大明殿受賀. 四品以上得上殿赴宴方慶亦與焉. 帝溫言慰籍命坐丞相之次賜珍餐又賜白飯魚羹曰: “高麗人好之.” 仍侍宴三日及還賜弓矢劒白羽甲又賜弓一千甲?一百??二百令分賜東征將士仍示東征條令. 丞相安童素與本國有恩者時在朔方故不齎國?行. 方慶以銀盂苧布遺其夫人夫人曰: “莫是金相邪. 自丞相北去絶無國?非公誰數婦人?” 前此進奉使必齎國?以行或有羨餘爲使者率私用方慶嘗爲進奉使悉還之.

#高麗史104卷-列傳17-金方慶-024
七年三月出師東征方慶先到義安軍閱兵仗王至合浦大閱諸軍. 方慶與?都茶丘朴球金周鼎等發至日本世界村大明浦使通事金貯檄諭之. 周鼎先與倭交鋒諸軍皆下與戰郞將康彦康師子等死之. 六月方慶周鼎球朴之亮荊萬戶等與日本兵合戰斬三百餘級日本兵突進官軍潰茶丘?馬走. 王萬戶復橫擊之斬五十餘級日本兵乃退茶丘僅免. 翼日復戰敗績軍中又大疫死者凡三千餘人. ?都茶丘等以累戰不利且范文虎過期不至議回軍曰: “聖旨令江南軍與東路軍必及是月望會一?島今南軍不至我軍先到數戰船腐糧盡其將柰何?” 方慶?然. 旬餘又議如初方慶曰: “奉聖旨齎三月糧今一月糧尙在俟南軍來合攻必滅之.” 諸將不敢復言. 旣而文虎以蠻軍十餘萬至船凡九千?. 八月値大風蠻軍皆溺死屍隨潮汐入浦浦爲之塞可踐而行. 遂還軍.

#高麗史104卷-列傳17-金方慶-025
九年又上箋乞退以推忠靖難定遠功臣三重大匡僉議中贊判典理司事世子師仍令致仕. 加僉議令封上洛郡開國公食邑一千戶食實封三百戶. 一日乞告上?王遣子恂爲太白山祭告使隨之至鄕爲親舊留數日謂曰: “秋稼登場民力未暇豈可久煩汝爲.” 遂還. 二十六年以病卒年八十九. 方慶忠直信厚器宇弘大不拘小節嚴毅寡言. 待子姪必以禮多識典故斷事無差. ?身勤儉晝不偃臥至老頭髮不白能寒暑無疾. 不遺故舊有喪輒往弔平生不言君上得失雖致仕居閑憂國如家有大議王必咨之. 然當國日久又受金符爲都元帥權傾一國. 田園遍州郡麾下將士號內廂日擁其門附勢假威者橫行中外而不之禁. 又第其征倭軍功爵賞頗不均人多?望又以外甥趙文簡娶車信女人譏其希寵. 遺命歸葬安東. 時用事者惡之遂沮禮葬. 後王悔之. 忠宣贈宣忠?謀定難靖國功臣壁上三韓三重大匡謚忠烈命立神道碑.

#高麗史104卷-列傳17-金方慶-026
子??恂. ?官至副知密直司事子承用承澤. 承用登第官至密直使以廉稱子厚恭愍朝累官檢校僉議評理附元朴賽因不花爲合浦萬戶. 性貪妻亦?吝慘酷. 嘗失綾匹意子七祐竊與其妾縛?竟日七祐死. 令僕懸頸曰: “有問者以自縊爲解.” 時人謂綾重於子. 承澤以中書平章事致仕卒. 謚良簡子昴上洛君昴子九容齊顔.

#高麗史104卷-列傳17-金方慶-027
○九容字敬之初名齊閔. 恭愍朝年十六中進士. 王命賦牧丹詩九容居首王奇之賜職散員. 登第授德寧府注簿累遷民部議郞兼成均直講. 勉進後學訓誨不倦雖休沐在家諸生質問者相踵. 辛禑元年拜三司左尹. 時北元遣使來曰: “伯顔帖木兒王背我歸明故赦爾國弑王之罪.” 李仁任池奫欲迎之九容與李崇仁鄭道傳權近等上書都堂曰: “若迎此使一國臣民皆陷亂賊之罪他日何面目見玄陵於地下乎?” 慶復興仁任却其書不受諫官李詹全伯英等*?論仁任罪請誅之. 仁任杖流諫官又以九容崇仁等謀害己?流之. 九容竄竹州尋移驪興. 放跡江湖日以詩酒自娛扁其所居曰六友堂.

#高麗史104卷-列傳17-金方慶-028
七年禑召爲左司議大夫乃上書曰: “今倭*冠{寇}侵擾四方受敵干戈未息民失其業飢饉流移. 貢賦軍旅調發無地. ?變故屢興誠宜恐懼修省以*?天心. 殿下興居無節乘醉馳馬閭巷*閒若或一蹶恐致毁傷. 殿下縱自輕柰宗廟社稷何. 伏望念祖宗艱難之業察皇天譴告之心日接大臣講論治道出入威儀率由舊章.” 不聽.

#高麗史104卷-列傳17-金方慶-029
明年遷成均大司成尋判典校寺事. 初義州千戶曹桂龍至遼東都指揮梅義等?曰: “我於爾國事每盡心行之爾國何不致謝耶?” 十年以九容爲行禮使奉書兼齎白金百兩細苧麻布各五十匹以行. 至遼東摠兵潘敬葉旺與義等曰: “人臣義無私交何得乃爾?” 遂執歸京師帝命流大理衛. 行至瀘州永寧縣病卒年四十七. 後禑追治桂龍誤傳義言流之. 九容善詞章有?若齋集行於世. 子明善明理明允.

#高麗史104卷-列傳17-金方慶-030
○齊顔字仲賢登第恭愍王十三年爲左正言. 時內竪韓暉李龜壽以邊功超拜僉議評理管機密甚寵幸諫官不署告身. 二人疑齊顔?王曰: “臣等國耳忘家暴露于外齊顔年少謬居言官非惟不署臣等告身凡?川之役將士告身皆不署是有二心欲使將士解體也.” 王大怒謂侍中慶千興僉書密直元松壽密直副使金達祥曰: “韓暉李龜壽備嘗艱危宣力有勞故報之以爵齊顔不署告身欲鞫之.” 對曰: “郞舍衆矣齊顔豈可獨任其責.” 王曰: “齊顔卿等之族故爲卿等言之.” 又讓松壽曰: “卿掌銓選引卿族爲諫官欲何爲也松壽伏地流汗不能對. 王將下齊顔獄千興與密直副使宋仁績爭之不能得. 達祥進曰: “齊顔諫官也. 若下獄後世以殿下爲何如主. 且告身不時署有何罪?” 王益怒起入內. 翼日齊顔謝病王遣中使强起令署暉等告身竟罷之.

#高麗史104卷-列傳17-金方慶-031
十五年以軍簿佐郞從田祿生聘河南王擴廓帖木兒至燕京皇太子惡其通信命東還. 齊顔謂祿生曰: “公大臣不可留予且留必達使命.” 遂稱疾留燕. 寄書其兄齊閔曰: “燕都雖不如昔丈夫可居之地也.” 王以齊顔有異謀徵例賜錢穀居無何齊顔自燕單騎走河南達國書曰: “宰相田祿生被令旨還國齊顔以王命不可不達又樂聞大王名不遠萬里而來.” 仍獻玉燭. 王問何物曰此明燈之具燻而暗修則復明冀王修德若此. 因上書以爲我王聰明仁武坐殲紅賊百萬之衆以安帝室爲天下倡. 今大王忠義聞天下欲東西?力削平僭亂夾輔帝室王大喜奏授中議大夫中書兵部郞中簽書河南江北等處行樞密院事. 齊顔素善儒琴至是爲王彈之王悅. 未幾遣其幕客郭永錫偕來報聘. 王欲拜代言辛旽?其不謁己沮之乃授內書舍人尋左遷典校副令. 齊顔常怏怏後與前密直副使金精等謀誅旽事泄繫巡軍杖之旽遣人縊殺.

#高麗史104卷-列傳17-金方慶-032
○?以蔭調刪定都監判官三轉爲將軍從父討耽羅賊告捷拜大將軍尋改司宰卿又從征日本旣還牧晉州. 忠烈王五年以禿魯花入元本國人庾?言於帝曰: “以蠻夷攻蠻夷中國之勢也請令高麗蠻子征日本勿遣蒙古軍又令高麗備兵糧二十萬石.” 帝許之. ?謂?曰: “汝非黔弼資諒之孫耶? 而欲壞本國如此?” ?曰: “汝王如泥塑佛. 尹秀李貞元卿朴義梁善大等剝民所取亦足以備軍糧. 我欲去姦臣復正三韓也.” 後襲父職佩金虎符仍授昭勇大將軍管高麗軍萬戶加鎭國上將軍累遷僉議?理.

#高麗史104卷-列傳17-金方慶-033
十五年帝以海都兵犯邊遣使徵兵王遣?率軍赴遼陽. 哈丹之來?屯??縣界備之. 賊將至鐵嶺防守萬戶鄭守琪懼遁還. 嶺路隘僅通一人賊下馬魚貫而登. 時賊飢甚及得守琪資糧大饗數日鼓行而前踰嶺?入交州道. ?亦走避賊遂陷楊根城. 時帝遣元帥薛?干來討之?將右軍與薛?干等屯木州邏卒高文呂報: “賊屯燕岐縣.” 遣木奴赤等二十八人與文呂往?之夜半諸軍發木州黎明至燕?. 賊陳正左山下諸軍猝圍之賊大驚欲據險登山. 我軍夾擊之賊腹背受制皆?馬隱林木*閒. 我前鋒二人中矢疑懼不敢進. ?叱且令曰: “敢後者斬.” 於是步卒五百爭先登殊死戰. 李碩田得賢等突前斬賊先鋒壯士二人乘勝大呼大軍合擊賊勢窮奔潰. 追至公州江伏屍三十餘里溺死者甚多. 賊精騎千餘渡江而遁獲其婦女衣服鞍馬寶器不可勝計遣人告捷. 王又遣?于竹田追討餘賊授判密直司事帝賜弓矢鞍玉帶銀一錠. 賞戰功陞判三司事尋知都僉議司事.

#高麗史104卷-列傳17-金方慶-034
僧日英誣告希愈謀不軌?與印侯發兵執希愈告左丞哈散鞫之. 希愈等不服日英亦逃侯?等將如元訴帝王留之不從王亦遣使如元辨其誣. 會有赦?等免丁父憂還國服?又如元. 時希愈爲相故?不肯還居燕凡七年. 及希愈卒拜贊成事咨議都僉議司事加三重大匡襲封上洛公遂東還. 以父遺命辭萬戶授兄子承用. 忠宣卽位敎曰: “大德三年本國無賴之徒將欲?亂?與萬戶印侯能先知整亂其功可賞宜特?用.” 元年卒年五十九. 性豁達慈惠尤恤親戚之窮者.

#高麗史104卷-列傳17-金方慶-035
○恂字歸厚忠烈五年登第以郞將遷學士直講. 方慶征日本恂欲從之方慶不許潛登船以從. 及還加殿中侍史累遷密直副使尋辭之. 忠宣起爲重大匡上洛君忠肅八年判三司事是年卒年六十四謚文英. 性寬厚工隷書畜聲伎日以絲竹爲樂. 子永旽永暉永煦.

#高麗史104卷-列傳17-金方慶-036
○永旽小字那海忠烈王末登第始除江陵府錄事. 曹?之亂侍從有勞策勳爲一等賜推誠秉義翊贊號封上洛府院君. 後忠惠被執于元宰相國老欲上書請赦王罪議不同. 永旽曰: “主辱臣死請之宜急.” 語在金倫傳. 至忠穆朝爲左政丞與王煦等判整治都監事時以奇三萬之死行省理問所囚整治官徐浩田祿生等. 永旽告王曰: “殿下何囚整治官.” 王曰: “三萬奪人田五結何至於死.” 永旽曰: “三萬?勢縱恣奚止奪五結田.” 王召理問河有源問之. 永旽曰: “我等親奉帝命先治元惡浩祿生奚罪?” 乃自繫行省獄王命出之. 語在王煦傳. 四年卒.

#高麗史104卷-列傳17-金方慶-037
○永煦忠肅時累遷至三司右尹. 忠惠以侍從功賜推誠保節同德翊贊功臣號除三司左使. 忠惠被執于元侍從群小百官皆走匿獨永煦衛王中?. 忠穆卽位拜贊成事提調政房尋拜右政丞. 恭愍時入侍書筵請罷辨整都監王曰: “予欲聞嘉言設書筵卿言實乖予心.” 遂稱疾入內. 永煦初封福昌府院君後封上洛侯. 十年卒年七十謚貞簡. 性嚴毅沈重親姻故舊有?乏者無不?給. 其孫士安士衡年皆踰冠或謂永煦曰: “?爲之求官.” 對曰: “子弟果賢與國家自用之苟不賢與雖得之可保乎?” 聞者皆服. 子?官至密直副使.

#高麗史104卷-列傳17-金方慶-038
○士衡初以蔭補鶯溪館直累遷監察*?{糾}正. 恭愍時爲考功散郞與直郞劉慶元言: “按廉守令職掌貢賦近來州縣多闕貢或至三四年請論如法.” 從之. 辛禑三年爲執義與趙浚安翊金湊崔崇謙等同在臺諫時稱得人. 累遷開城尹賜端誠輔理功臣號. 國家議革私田初改按廉爲都觀察使士衡爲交州江陵道都觀察使公明威惠綽有聲稱. 明年知密直司事同知經筵事. 恭讓嘗御經筵講無逸士衡曰: “大抵耽樂者享年短無逸者享年長理固然也. 天子一身係天下安危諸侯一身係一國安危故爲人上者宜以敬爲心以逸爲戒. 蓋無逸則百姓以寧故祖宗陰佑天亦保之耽樂則百姓不寧故祖宗陰怒天亦不佑此享國長短之所以異也.”

#高麗史104卷-列傳17-金方慶-039
後知門下府事兼司憲府大司憲王將遷都漢陽. 與同僚上*?曰: “彈*?{糾}非違臣等之職. 今天?地怪屢見譴告者由政敎失宜公道或廢上下之情不通而民不安業也. 殿下尤宜恐懼修省誠信御下虛懷納諫進忠直遠邪?惠愛斯民以?天?. 乃因書雲觀奏欲遷漢陽臣等伏見楊廣諸州之民困於土木秋耕失時漢陽人家皆被奪占老幼飢寒寄寓山野流離顚死. 侍衛諸司及諸道軍官各領衛卒旅寓辛艱朝不及夕將有凍?之患. 殿下深信讖緯不恤民弊於皇天譴告何. 古昔聖王以?小民爲祈天永命之本. 願停之以固邦本.” 王不納.

#高麗史104卷-列傳17-金方慶-040
又上*?言: “尹?李初之黨皆已遠竄而禹玄寶權仲和張夏慶補等尙在都下不宜罪同罰異. 請一切逐之.” 王以情狀未明事在赦前不允. 又再請皆不報. 於是士衡及執義安景儉崔遠掌令許周崔兢持平趙庸等請辭不允令視事. 又皆稱疾不出. 刑曹又上*?請竄玄寶等王下其*?都評議使司. 使司言宜從憲府刑曹之請唯贊成事鄭夢周言: “?初之黨罪固不白又經赦宥不可復論.” 王不得已流玄寶仲和夏等命士衡等就職. 士衡等嗾刑曹以夢周右?初黨謀害所司劾之判書安景恭成石?等劾夢周皆左遷李懃李廷補代之. 懃等又劾夢周及左常侍鄭寓左司議崔云嗣黨附夢周不論?初之黨獻納李蟠正言權壎等上言: “彈劾非刑曹之任.” 懃廷補劾郞舍又彈夢周謀害大臣請鞫之. 遂罷懃等職.

#高麗史104卷-列傳17-金方慶-041
蟠又劾掌令崔兢不*?{糾}刑曹越職言事憲司以諫省非風憲之任又劾蟠等. 蟠等反劾景儉遠周庸等憲司刑曹爲之一空. 士衡時方在告. 聞之輿疾視事上書論蟠壎身爲諫官阿附夢周不論?初之黨力攻憲司法官甚不忠請治其罪. 寓云嗣蟠懃皆見罷. 尋拜三司左使同判都評議使司事自此以後入本朝.

#高麗史104卷-列傳17-金方慶-042
○朴球蔚州屬部曲人其先富商. 球籍其資以饒財稱. 元宗時爲上將軍. 忠烈還自元至東京球言曰: “今駕次山谷行夜者*?虞請嚴警備.” 承旨李?曰: “子以上將軍領忽赤警衛不嚴是誰之咎?” 球無以對. 累遷密直副使世祖將征日本王請于中書省賜虎頭金牌及印授?勇大將軍左副都統. 從方慶征日本有功後以同知密直司事出鎭合浦以贊成事卒. 球無他技能以軍功貴.

#高麗史104卷-列傳17-韓希愈-000
韓希愈.

#高麗史104卷-列傳17-韓希愈-001
○韓希愈嘉州吏善騎射有膽略. 嘗與鄕人火獵希愈策馬出入火中如飛. 人相顧驚愕希愈笑曰: “大丈夫陷陣突敵死且不懼?此乎?” 初補隊正累遷大將軍. 從金方慶討珍島耽羅皆有功日本之役方慶以希愈爲先鋒短兵相接希愈赤手奪敵刃手傷血流遂奮擊斬數級. 忠烈時拜副知密直司事. 王聞乃顔大王叛將助征賜希愈虎頭牌爲右翼萬戶將兵啓行聞帝已擒乃顔罷兵還. 後帝賜雙珠金牌授帳前萬戶.

#高麗史104卷-列傳17-韓希愈-002
時元使張守智來一日問希愈曰: “省今改何號?” 曰: “僉議府.” “改樞密院何號?” 曰: “不知.” 守智曰: “君何從得宰相?” 曰: “軍功.” 守智掩口而笑. 歷判密直三司事乃顔黨哈丹來侵元遣薛?干及那蠻?大王分兵來救. 我軍先與薛?干倂日行遂破賊于燕?. 俄而賊精騎復來對陣. 那蠻?後至以恨不及燕?欲與戰. 賊有勇士一人射我軍每發輒倒. 希愈援?躍馬突入賊陣賊?易扼勇士以出斬之?其首示賊賊氣*?{?}. 大軍縱擊大敗之. 賊盧的父子等二千許騎潰圍遁去遂班師次石破驛. 那蠻?使謂薛?干曰: “賊魁未擒不可不追.” 薛?干曰: “如聖旨則可何用窮追?” 希愈等遣人獻?. 薛?干軍令嚴肅士卒震?所過秋毫不犯. 二戰而克皆其力也. 王命希愈追捕餘賊未幾召還留鎭江都. 出拜東北面都指揮使帝命爲懷遠大將軍賜三珠虎符弓矢玉帶銀一錠鞍一面以賞戰功. 尋知僉議府事爲鎭邊萬戶.

#高麗史104卷-列傳17-韓希愈-003
忠宣爲世子在燕邸校尉金臣甫訴曰: “我初從希愈壻洪綏來燕希愈以我背綏而投邸下陵虐我妻子. 希愈何人獨不知有邸下乎?” 世子銜之白王*?{?}其職. 王命趙仁規等訊之令巡馬召希愈希愈方與客飮謂曰: “吾無罪何使巡馬召?” 爲飮自若. 巡馬還白王怒命巡馬及衛士二十餘人縛致收所帶虎符. 希愈性强且廉. 自度無罪終不屈乃流祖月島. 希愈屢建軍功知名上國時人寃之. 後拜守司空中京留守開城府事商議都僉議會議都監事尋改贊成事判版圖事. 萬戶印侯與希愈素有隙. 誣告謀叛流海島未幾召還王遣使如元辨侯誣告. 於是元執希愈以歸. 會王入朝奏希愈侯曲直乃釋希愈還. 語在侯傳. 尋拜僉議侍郞贊成事判軍簿事加重大匡僉議中贊. 後拜咨議都僉議中贊尋改右中贊.

#高麗史104卷-列傳17-韓希愈-004
宦者李淑自元奉御香來令宰樞會宮門曰: “與中贊洪子藩者左與希愈者右.” 時希愈用事王倚以爲重故兩府皆右. 王召僧紹瓊于宮中點眼?佛讀華嚴經王與淑昌院妃受菩薩戒希愈與承旨崔崇言秘記有國君敬南僧必致覆亡之語願殿下愼之不聽俄遷左中贊. 從王入朝三十二年卒于元.

#高麗史104卷-列傳17-韓希愈-005
性豁達質直少文. 家貧屢假貸於人. 每從王?射命中賜馬亦不畜輒與人. 印侯兄事之. 嘗至其家曰: “嗟吾兄之貧乃如是耶.” 請王賜粟數百斛自謂有恩. 侯門客裴廷芝犯法希愈欲治侯曰: “忘我德耶.” 希愈怒拔佩刀目侯而前. 中贊洪子藩在坐屢?廷芝廷芝奪其刀. 走希愈逐不及. 他日廷芝詣希愈謝希愈曰: “向非汝吾幾殺侯矣.” 門客柳甫通其愛妓希愈覺讓甫甫曰: “子嘗從軍有炊?之勞今以妓故遽?我耶?” 希愈笑遂與其妓. 平居雖老繕治弓矢甲?若臨戰陣. 每月夜操長槍且走且跳曰: “吾力尙可用也.” 王自復位以來王惟紹宋璘等用事離*閒王父子希愈自以起自行伍位至宰輔感王德唯務承順略不規諫. 忠宣謂希愈黨王宋深有憾. 及卒竄其子儉于嘉州. 儉與弟*척祐皆官至護軍.

#高麗史104卷-列傳17-羅裕-000
羅裕[*(羅)益禧].

#高麗史104卷-列傳17-羅裕-001
○羅裕羅州人三韓功臣大匡聰禮十世孫也. 父得璜剝民聚*?{斂}*?{諂}事崔沆爲長興副使沆農莊在臨陂以故陞爲全羅按察使. 後又爲濟州副使. 前此宋?守濟州坐贓免得璜至人語曰: “濟州昔經小盜今遇大賊.” 官至刑部尙書裕以蔭調慶仙店錄事. 林衍挾私憾殺裕舅趙文柱脅裕離婚裕以義拒之. 累遷至將軍從元帥金方慶討三別抄于珍島有功. 時朝士妻多陷賊率改娶及賊平妻或有還者皆?之. 裕亦已娶新妻先入賊中得舊室還復爲夫婦如初聞者義之.

#高麗史104卷-列傳17-羅裕-002
方慶討耽羅裕又以大將軍從軍將前鋒先下岸殺獲甚衆. 經略使賞以所獲男女二口奏帝賜中統寶?. 又從方慶與元將忽敦等征日本遷鷹揚軍大護軍帝賜金牌授武德將軍管高麗軍千戶以賞軍功. 忠烈時出鎭合浦以知禮特召還掌八關會儀俄遷知申事進副知密直司事. 王之請親征乃顔也賜裕虎頭牌爲中翼副萬戶及班師策爲一等功臣賜錄*券田一百結臧獲二十口授明威將軍帝賜雙珠金牌.

#高麗史104卷-列傳17-羅裕-003
乃顔黨哈丹子老的?掠平壤將攻江都王命裕禦之. 裕沿海踰險遇賊于平壤斬哈刺桑哥二賊將賊潰又戰于燕岐大敗之餘衆遁走女眞地. 王又遣裕于交州道追捕之老的踰竹田復趣平壤裕將舍舟而陸. 玄文奕言: “原?回互恐有伏.” 裕不聽未成列賊大至裕麾軍退僅得登舟. 郞將李茂等數十人不及登文奕立舟上呼曰: “茂勉之能立奇功國有賞. 孰與委身逆虜妻子爲?乎?” 茂等走獨山. 賊將輕之下馬據胡床分其衆環山而登. 飛矢如雨. 茂?樹立日晩飢甚. ?囊中乾?謂軍士曰: “男兒當死中求生. 毋恐.” 關弓左射中賊將喉應弦而倒賊自亂. 茂等大呼迫擊斬獲無?. 以知密直司事如元賀正帝賜三珠虎符玉帶銀錠弓矢劒鞍馬授懷遠大將軍. 十八年卒. 裕勇悍出衆習禮儀明斷獄訟臨難不懼屢立邊功. 子益禧.

#高麗史104卷-列傳17-羅裕-004
○益禧年十七受元命帶金符爲上千戶後襲爵拜管軍上萬戶帶三珠虎符. 忠烈末授神虎衛護軍. 忠宣好立新法益禧多所封駁或?以危言不爲動. 遂落職. 經十年乃除檢校上護軍三遷爲商議評理封錦城君. 嘗尹?林三鎭合浦以廉勤慈惠稱. 年五十七授其子世爵閑居者又十七年. 每念民生休戚人材用捨. 負手蹙鼻獨行園庭若有隱憂. 忠穆初復爲僉議?理貌甚?重聽然臨事慷慨不小懈. 一日語判三司事李齊賢曰: “吾君幼委政宰相彼負且乘者不誠覆轍吾其引避毋俱爲十手所指. 公當如何?” 齊賢謝曰: “僕嘗以二三策曉執政未見施行. 常愧不能勇退敢不從公言.” 居十餘日病卒. 益禧幼習武藝不暇讀書而性耿介慕節義恥與人爭. 母嘗分財別遺臧獲四十口辭曰: “以一男居五女*閒*鳥{烏}忍苟得以累?鳩之仁.” 母義而從之. 謚良節子英傑.

#高麗史104卷-列傳17-元?甲-000
元?甲.

#高麗史104卷-列傳17-元?甲-001
○元?甲原州人短小精悍眼有電光能臨難忘身. 以鄕貢進士隷本州別抄. 忠烈時哈丹賊逾鐵嶺?入州縣望風奔潰莫有當者. 賊來屯原州有五十騎剽掠雉岳城下. ?甲率步卒六人逐之奪賊馬八匹還. 賊都刺?禿於乃?蘭等領兵四百又至城下取祿轉米. ?甲與敢死士仲山等七人?之仲山先入賊中斬一人追至荊門外賊?鞍馬遁走. 防護別監卜奎大喜悉以所獲馬二十五匹與之. 賊復來多張旗幟圍城數重使一人齎書來誘. ?甲突出斬之繫其書於頭擲之賊退多修攻具城中震懼. 賊又遣所?二女來誘?甲又斬之. 賊鼓?而進百計攻之矢下如雨城幾陷. 興元倉判官曹愼出城與戰?甲急馳上東峯斬一級. 賊稍亂別將康伯松等三十餘人助之州吏元玄傳行蘭元鍾秀與國學生安守貞等百餘人下西峯夾攻. 愼援?鼓之矢貫右肱鼓音不衰. 賊前鋒少北後者驚擾自相躪轢. 州兵合擊聲振山岳前後十戰大敗之. 斬都刺?等六十八人射殺者幾半. 自是賊挫銳不敢攻掠諸城亦堅守始有輕賊之心皆?甲力也.

#高麗史104卷-列傳17-元?甲-002
以功六轉爲三司右尹. 吳祈以讒?得幸離*閒王父子陷害忠良人皆切齒畏禍莫有言者. ?甲率五十餘人極言祁罪惡執送于元. 語在祁傳. 忠宣時拜鷹揚軍上護軍忠肅六年式目都監請加褒?賜推誠奮勇定亂匡國功臣號越二年卒年七十二. 子大明大材大器.

#高麗史104卷-列傳17-金周鼎-000
金周鼎[*(金)深*(金)宗衍*(金)石堅].

#高麗史104卷-列傳17-金周鼎-001
○金周鼎光州人少好學沈厚寡言不妄交游. 以蔭調富城尉時蒙兵大至國家驚擾周鼎措置得宜威惠?著一方稱之. 巡問使韓就薦之權知都兵馬錄事. 元宗五年擢魁科補海陽府錄事加典籤. 海陽公金俊器重之屬內侍入政房. 累遷至吏部侍郞.

#高麗史104卷-列傳17-金周鼎-002
忠烈元年拜大府卿左司議大夫. 明年上書請究理廉使守令勤怠貢賦輕重鄕吏附勢逃役等事王納之. 爲左右所沮事竟不行. 四年王如元周鼎爲行從都監使建白本國達魯花赤王京留守軍合浦鎭守軍黃鳳鹽白四州屯田軍供億繁重民不堪命且金方慶有大功於朝被誣遠流請奏于帝. 王入朝奏帝皆允. 王益重之.

#高麗史104卷-列傳17-金周鼎-003
還國授左副承旨. 舊制凡國家事宰樞會議承宣?旨而行. 周鼎言: “今宰樞甚多謀政無主. 宜別置必?赤委以機務. 又內僚不可皆令啓事請擇人爲申聞色罷其餘.” 令廉承益李之?諷王遂置必?赤申聞色. 周鼎及?文學事朴恒密直副使薛公儉左承旨李尊庇判禮賓事廉承益大將軍印公秀趙仁規秘書尹鄭興內侍將軍李之?寶文署待制郭預大府少尹安?千牛衛錄事李子芬詹事府錄事尹文玉*大常府錄事鄭玄繼爲必?赤內僚郞將鄭承伍金義光姜碩李恕河汭爲申聞色. 常會禁中?決機務時號別廳. 宰樞以非祖宗舊制人多譏議. 時大府以內僚口傳及內侍院傳請財用?竭有注簿私假貸猶不能支至剃髮爲僧. 周鼎以爲祗候尹諧舊爲內侍必能?節傳請且大將軍金子廷將軍車得珪內僚之首可抑群竪口傳之弊請王爲別監與監察別監雜考大府歲入以?其費後口傳愈多傳請愈繁. 內僚爭援例求爲各司別坐莫之能禁.

#高麗史104卷-列傳17-金周鼎-004
郞將崔宗彦賴公主乳?爲牽龍行首周鼎以郞將金禧代之. 禧兄儀及曹淳亦以郞將爲行首皆周鼎姻亞時號一門三行首. 周鼎嘗以女嫁大將軍尹秀子秀適遭舅服. 周鼎請王公除承旨趙仁規謂非禮不奏. 周鼎因內僚得請人非之. 又爲鷹坊都監使以鷹犬媚王頗張權勢. 語人曰: “有王命不獲已耳.” 元將征日本王以周鼎有將略拜萬戶上書中書省請賜虎頭牌. 乃授昭勇大將軍右副都統賜虎頭金牌及印. 尋同知密直司事. 及征日本至,大明浦忽大風覆舟官軍多溺死. 周鼎以計拯活甚衆. 十年知都僉議事. 王嘗宴群臣. 周鼎上壽退公主呼謂曰: “卿子深逼妻縊死父不能懲子耶.” 對曰: “虎且不食其子.” 公主不悅. 周鼎退*?{支}?睡公主使人責曰: “卿醉耶睡耶?” 曰: “臣無睡.” 公主大怒命曳出明日罷職. 俄貶淸州牧使奪虎頭牌賜朴之亮. 未幾召還復賜牌十六年卒謚文肅一子深.

#高麗史104卷-列傳17-金周鼎-005
○深忠烈朝以禿魯花入元後爲郞將. 又以弓箭陪如元累遷密直副使襲父萬戶職. 尋加同知. 嘗奉表如元請忠宣還國忠宣特授?理敎曰: “宰相洪子藩崔有?柳淸臣金深金利用等圖安社稷重義輕身偕赴朝廷論列利害爲孤請還其功殊異. 宜特?用.” 陞贊成事. 元授高麗都元帥以其女達麻實里得幸於帝故有是拜. 女後封皇后深自私第入摠部開宣. 以行省所在國王右丞相水精?鉞等儀仗陳於馬前開宣畢三官五軍入庭羅拜識者以爲僭禮. 俄遷密直使封化平君.

#高麗史104卷-列傳17-金周鼎-006
王在元深與密直使李思溫議曰: “帝及太后屢詔王之國王無意於行令本國歲輸布十萬匹米四百斛他物不可勝紀國人漕轉之弊益甚. 諸從臣皆?旅思歸. 而權漢功崔誠之同掌選法利其賂遺朴景亮爲王腹心累蒙賞賜營置産業. 王之不歸實由三人. ?除之奉王以還.” 乃因太后倖宦買撒言於徽政院使失列門失列門許之. 於是深等具三人罪狀令大護軍李揆護軍金彦金賞崔之甫申彦卿等數百人署名呈徽政院失列門矯太后旨下漢功等三人獄. 王怒甚因太后侍婢也里思班白太后曰: “從臣愛我者莫如三人. 深等不告我輒訴徽政院其意不止三人. 惟陛下憐察.” 漢功等亦以賄求免太后卽命釋三人杖流深思溫于臨?國人聞之莫不憤歎. 揆彦賞之甫彦卿皆亡匿王命囚彦卿父良揆外祖金貞于巡軍皆籍其家. 帝尋召還深.

#高麗史104卷-列傳17-金周鼎-007
初深將如元印侯出餞告曰: “今國王在京師子不待召而往豈無意乎? 夫善言語以悅上國子孰與侯富錢財行貨權貴子孰與侯. 侯嘗得罪國家僅免死而歸. 子其愼之.” 深不能用. 忠肅時守僉議政丞判摠部事賜礪節保安功臣號未幾改輸誠守義忠亮功臣化平府院君. 又改都僉議中贊加賜?輔功臣號. 攝行征東省事蔣伯祥瀆貨多作威福國人怨之元遣客省太史都赤來囚伯祥以深及萬戶洪綏權省事. 卒謚忠肅. 子承嗣承漢承晉承魯?子石堅承嗣子宗衍.

#高麗史104卷-列傳17-金周鼎-008
○宗衍父密直副使精謀誅辛旽事洩爲旽所殺. 宗衍亡匿及旽誅乃出. 辛禑時屢爲元帥擊倭有勞恭讓朝王昉趙?回自京師尹?李初之獄起國家初聞?言欲鞫之遲疑未決. 池湧奇與宗衍善密語曰: “公之名在?初書中公其危哉.” 宗衍懼夜逃. 於是大索境內獲宗衍于鳳州山中囚巡軍臺省刑曹鞫問不服. 翼日夜宗衍從厠竇出率其子伯鈞孟鈞仲鈞及奴數人又逃. 大索城中三日不獲以防禁不嚴斬當直令史囚鎭撫李士穎于巡軍.

#高麗史104卷-列傳17-金周鼎-009
西京千戶尹龜澤與千戶楊百之飮酒酒?語之曰: “爾得無作宰相意乎?” 百之曰: “孰無此心. 但爲之難耳.” 龜澤曰: “金宗衍與趙裕同謀欲害
李侍中爾若率精兵與吾等同心宰相可得也. 沈侍中亦知此謀矣.” 百之佯應. 龜澤恐謀洩至南京告我
太祖曰: “金宗衍逃至西京約與我擧兵謀害侍中. 宗衍已潛入松京與侍中沈德符判三司池湧奇前判慈惠府事鄭熙啓門下評理朴?同知密直尹師德漢陽府尹李彬羅州道節制使李茂全州道節制使陳乙瑞江陵道節制使李沃前密直副使陳原瑞及李仲和等謀作亂. 趙裕又謂予曰: “沈侍中令其鎭撫曹彦金兆府郭璇魏?張翼與裕等勒麾下兵將攻
李侍中.”
太祖以其言告德符德符與
太祖議下裕獄遣千戶鄭乙邦于松京囚宗衍妻及妻父宋壺山奴波豆于巡軍幷收其族朴天祥朴可興鞫之. 妻泣曰: “假使我知夫所在何忍言之以食夫耶. ?我不知乎?” 奴曰: “主宗衍着喪服入可興家與可興夫婦相話出謂奴曰: ‘俟尹龜澤領兵至.’” 則事得濟矣. ?問可興乃服.

#高麗史104卷-列傳17-金周鼎-010
初宗衍匿于安峽人家發軍圍之逃入石窟中. 又圍之宗衍拔劒擊一卒突圍而走至平壤匿前判事權忠家與忠子進士格相好. 至是逮捕格榜掠問宗衍所與同謀者格指湧奇熙啓?師德彬等. 憲府上*?請置湧奇等極刑王不之信留中不下. 臺諫連日伏閤論請乃流湧奇于三陟; ??州; 熙啓安邊; 師德淮陽; 彬安峽. 臺諫又言: “湧奇等旣已流竄但李茂陳乙瑞陳原瑞李沃辭連權格罪同湧奇等尙不抵罪願?正其罪.” 王以茂乙瑞沃有功且宗衍未逃前已授外任情狀可疑止流原瑞于興德絞裕流德符及彦等. 語在德符傳.

#高麗史104卷-列傳17-金周鼎-011
又鞫宗衍黨金加勿李芳春等加勿曰: “我到西京芳春家見宗衍謂予曰: ‘宗衍入京寓朴可興家與金軾李仲和謀害兩侍中.’ 軾仲和乃宗衍舊麾下鎭撫也.” 芳春曰: “宗衍再逃後到吾家曰:
‘李侍中性本慈仁. 但以鄭夢周?長壽趙浚鄭道傳等所誘令我至此. 我欲與權格入京依朴可興啓定陽君瑀與池湧奇鄭熙啓朴?尹師德尹龜澤金軾李仲和鄭子連等同謀害之.’” 鞫權格曰: “宗衍語予云: ‘初湧奇謂宗衍曰公之名在尹?李初書中公其危矣.’ 予恐及禍逃來.” 因留予家. 至十月初二日與予赴京留宿婢七寶家復還平壤. 十一月初一日至李同知家宿翌日同知稱宗衍曰: ‘大男兒也. 安能鬱鬱於此乎. 害諸宰相則可免矣.’ 予謂宗衍曰: ‘同知無兵何以害諸宰相?’ 宗衍曰: ‘此事非惟與同知議西京千戶楊百之尹龜澤等請兵於安州西京吾與湧奇?熙啓師德乙瑞彬原瑞沃仲和等謀以害
李侍中及夢周道傳長壽浚石璘等何難之有?’ 予問孰肯從汝宗衍曰: ‘吾與楊百之有蒼赤之隙尙且從之其餘千戶孰敢不應. 吾在京中與諸公約擧事日已定.’ 適乙瑞出外未得發後沃來吾家議之予不應. 沃怒蹴門板而去. 予又曰: ‘汝若害中興功臣王得不怒乎?’ 宗衍曰: ‘擁衆擧大事何畏王乎?’” 鞫朴天祥天祥曰: “吳仲華謂予曰: ‘宗衍逃自巡軍匿湧奇家四五日熙啓家五六日可興家十餘日然後出城.’” 於是追仲華與天祥對辨乃妄也.

#高麗史104卷-列傳17-金周鼎-012
王曰: “朴吳爲人不實國人所知.” 遂釋之. 遣巡軍鎭撫任純禮捕宗衍于西海道. 搜索甚急宗衍所過輒加?掠囚繫者數百人. 傳相告引中外喧?. 宗衍飢窘隱於谷州林莽*閒見一人曰: “吾飢將死願救之.” 其人曰: “在此我將煮粥來.” 遂告官掩捕以來. 命?長壽趙浚與臺諫鞫之逃匿經宿處一如格所言. 又鞫謀亂事宗衍飢憊不能言. 獄官詰曰: “今日之問君命也何不言也?” 宗衍有微聲在喉中曰: “我不忍死且以薄祐所鍾至此耳實無謀事.” 又問曰: “所謀事權格李天用已告何隱也.” 宗衍曰: “與格天用共謀得成何事. 我無所謀此亦可知.” 飢甚不可?問飮之粥入溫室卽死. 純禮在途不與食一晝夜馳三百里遂疲困凍?以死. 人皆疑之. 劾純禮支解宗衍以徇諸道斬忠格芳春加勿天用鄭甫朴原實等流可興仲和軾于遠地. 論龜澤功除判書雲觀事郞舍數月不署告身. 式目錄事劾郞舍黨宗衍而庇陰謀請治其罪都堂又上*?請之乃下常侍陳義貴鄭習仁司議李滉權湛舍人禹洪富獻納宋愚孟思誠正言尹珪尹?于巡軍獄鞫之皆流外. 以湛倡議幷收告身.

#高麗史104卷-列傳17-金周鼎-013
○石堅忠肅朝累轉密直副使忠惠時封化平府院君. 曹?之亂侍從有勞策功爲一等爵其父母妻子賜田臧獲. 王用閔渙言求取諸豪富家婢有姿色者. 主吏至石堅家索婢石堅歐逐之卽詣王宮王迎謂曰: “政丞得無以臧獲事來耶.” 石堅曰: “臣家臧獲皆已與子上若索之臣欲明朝如元取來.” 石堅庶子完者帖木兒仕元有寵故因以脅王. 王賜馬慰諭曰: “政丞毋怒予將勿取.” 忠穆二年卒. 完者帖木兒元授禮部尙書後還國宰樞及宗族爭置酒邀宴. 時忠惠被執如元政丞蔡河中謂曰: “尙書旣知上國與本國事矣. 何故有是變乎?” 完者帖木兒曰: “王之被譴由左右無其人. 誰不知惡之不可爲. 但阿意順旨以固權位耳. 不然何至此?” 尋被徵還于元.

列傳卷第十七.


#高麗史105卷-列傳18-00-000
列傳卷第十八. 高麗史一百五.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史105卷-列傳18-柳璥-000
柳璥[*(柳)陞*(柳)墩*(柳)曼殊].

#高麗史105卷-列傳18-柳璥-001
○柳璥字天年一字藏之政堂文學公權之孫高宗朝登第累遷至國子大司成璥久在政房與兪千遇俱爲崔沆所厚蒙兵之侵沆欲徙三陟山城郡人不欲遺璥銀甁三十請勿徙璥却不受乃遺千遇千遇受之言於沆得不徙璥謂沆曰: “三陟之徙實關利害郡人安土重遷嘗?我銀幣我不敢受今而不徙何也?” 沆以千遇賣己追所賂流海島以故千遇與璥有隙.

#高麗史105卷-列傳18-柳璥-002
沆子?累世用事擅威福時又連歲凶荒餓莩相枕?不發倉賑貸由是大失人心璥遂與金俊等謀誅?一日俊等詣璥議璥不敢顯言令家人進杏子一椀俊等拜曰: “已諭.” 蓋杏與幸聲相近也是日誅?歸政王室王謂璥曰: “卿等爲寡人立非常之功.” ?然泣下卽拜樞密院右副承宣俄遷知奏事左右衛上將軍璥以近來爲知奏者率皆權臣又恐寵祿盛滿力辭唯以上將軍仍右副承宣賜推誠衛社功臣號又賜米二百石彩*?{段}百匹甲第土田後因宰樞奏爵其子六品給田一百結奴婢各十五口陞其鄕儒州監務爲文化縣令璥旣誅?奏置政房于便殿側掌銓注凡國家機務皆決焉俊弟承俊自以爲功高秩卑心常怏怏璥聞之謂承俊曰: “以公之功雖一日九遷可也然循資除授國家常典公以隊正越四等授中郞將不可謂不超遷也.” 承俊益銜之俊每入闕必謁璥直廬承俊獨不爾璥與俊戱云: “承俊郞將何樣在?”

#高麗史105卷-列傳18-柳璥-003
璥多置甲第權勢日熾門庭如市承俊林衍等諸功臣忌之?于俊諷王王欲奪其權罷璥承宣除簽書樞密院事囚璥所善將軍禹得圭梁和指諭金得龍郞將慶元祿璥謂俊曰: “公始與璥同心擧義復政王室親如骨肉善?者不能*閒豈圖今日反如是耶?” 俊愧謝承俊林衍等不言而退遂殺得圭和得龍流元祿于遠島元宗三年命圖形壁上明年守太傅?知政事太子太保進拜門下侍郞同中書門下平章事時衍誅俊號衛社璥與大司成金坵禮部侍郞朱悅將軍金珽素友善數相過一日璥謂坵等曰: “頃我以妻服久不視事聞有衛社者今見其人皆群小也.” 又論古史言及當世宦寺之弊宦官金鏡聞而銜之訴于王王曰: “此人向誅崔?欲執權柄爲俊等所排志不之遂昨日曲宴宰相皆樂獨璥不悅我親酌以勸竟不樂以是知其有二心.” 召坵切責曰: “汝交結柳璥憑經史好論國事史傳所載豈可盡信予欲罪之第以汝掌辭命特宥之信勿復爾.” 流璥于黑山島籍其家璥子行首陞及珽悅?流海島.

#高麗史105卷-列傳18-柳璥-004
璥素富嘗徙宅輸財事馬連亘旬日而止及誅?頗有權勢富倍於前時稱三韓巨富至籍家産珍寶器玩穀帛不可勝計璥被執赤身不齎一物家人以紅羅??一衣追與之璥取衣還?曰: “女子無所衣食可?此以生.” 陞先行至金剛院遲之璥至臨分携手泣曰: “父子之恩未盡當復相見.” 人稱璥之敗富所招也未幾衍釋璥還未至京復流他島三別抄之亂璥在江華?家舟還古京沒于賊璥載妻子于小?財寶于大船與賊共處久之璥佯嘔若中熱請就凉小?賊許之璥斷纜而去賊追不及王聞璥陷賊恐以爲謀主璥徒步謁王王大喜厚?復拜平章事判兵部事.

#高麗史105卷-列傳18-柳璥-005
螺匠木同認良民爲隷賣與達魯花赤宰樞請治其罪王不聽璥與政堂文學兪千遇牒有司免隷爲民達魯花赤憾而告王王亦怒其擅斷罷璥流千遇後千遇母訴於達魯花赤曰: “吾子與柳璥同罪獨吾子配島請免之.” 達魯花赤怒流璥于哀島尋召還忠烈二年拜僉議侍郞贊成事監修國史判版圖司事先是璥以平章罷元傅繼爲贊成而判軍簿修國史至是璥以判版圖復相位在傅下傅曰: “吾於柳猶門生安敢居上?” 璥曰: “判軍簿爲二宰判版圖爲三宰其來尙矣.” 相讓久之王以問許珙對曰: “璥之言舊制傅之言私恩也後進讓先進禮也若加璥監修國史?於傅上亦人望也.” 從之.

#高麗史105卷-列傳18-柳璥-006
有投匿名書於達魯花赤石抹天衢館曰: “貞和宮主失寵使女巫呪詛公主又齊安公淑中贊金方慶及李昌慶李汾禧朴恒李汾成等四十三人謀不軌復入江華.” 公主囚貞和宮主天衢亦囚淑方慶等乃召宰相雜問之天衢忽言曰: “春期已近諸君宜賦迎春詩.” 金坵但唯唯璥慨然曰: “王妃與首相俱在??此豈嘯詠時乎?” 天衢??天衢又諷公主親鞫諸囚公主將從之璥與諸宰相請見公主膝行而前曰: “近世權臣執國命若有告人以罪不問虛實輕重卽加誅戮如刈草菅人懷戰慄莫保朝夕皇天眷佑蕩除此輩使公主來?東方臣等以爲無復前日之禍今乃有此事所得匿名書臣請辨之我國人物衰耗官軍屯於四面誰敢逃竄無名之書何足取信若信而罪之我一二臣明日亦恐不免誰敢竭力以供王事貞和宮主呪詛事亦易辨也自公主釐降國人按堵悉感帝德淪入骨髓彼若以私憾呪詛神而有靈背德之禍必反乎身.” 璥自始語涕泗交下言甚切至左右莫不?然公主感悟皆釋之獨留貞和宰相議請釋畏公主皆?然璥遽起入內力請乃釋王遣內人謝璥甚勤.

#高麗史105卷-列傳18-柳璥-007
又有韋得儒盧進義者誣告方慶等謀叛元帥?都白王及公主請?掠方慶王將許之璥進曰: “臣生長邊鄙未知上國之制其在本國之法先囚告者次繫被告者白王然後鞫問所告實則賞虛則反坐今不囚告者便欲?掠被告者於理如何?” ?都?然語在方慶傳. 四年判典理司事時王在元公主召宰相令卜日作宮室伍允孚曰: “今年興土功不利人主臣不敢卜.” 公主怒將奪官笞之璥曰: “臣領造成都監事豈不欲速成以順聖意今日官云: ‘寧斫頭不敢卜日.’ 此無他愛君以誠不顧其身耳臣待罪宰相聞不利於上忍爲之耶請備材瓦待大駕還作之未晩.” 公主?然而止.

#高麗史105卷-列傳18-柳璥-008
是年上章乞退以匡靖大夫僉議中贊修文殿大學士監修國史上將軍判典理司事世子師致仕自是凡有內宴王必命召八年僧洪坦以私憾告璥及上將軍韓希愈將軍梁公勣林庇等有異謀下巡馬所鞫之璥以老病不逮坦坐誣流海島十五年卒年七十九謚文正璥?肥短人望之儼然天資明敏器度雄深能斷大事善接人言笑款洽有藻鑑元傅許珙皆其薦也嘗領史館撰神熙康高四朝實錄一掌國子監試三典禮?論文章先體制而後工拙所得皆知名士李尊庇安珦安?李混皆璥門生與兪千遇同掌試千遇喜自用程文有微疵必欲?之璥不與較及榜出皆老於場屋者然少至達官璥初掌試坐主平章事任景肅解所帶烏犀紅?與之曰: “公之門下有如公者可傳之.” 及尊庇掌試欲傳之則已失於林衍之亂買之市卽其帶也士林傳爲異事子陞.

#高麗史105卷-列傳18-柳璥-009
○陞字希元官至僉議?理容止可觀久在閣門時禮文散失陞撰新儀甚詳後人遵用之事親孝居官匪懈不好飮酒嬉戱於聲色貨利淡如也善彈丸必命中嘗與客坐遙見汲婦戴盆曰: “中人則傷中器則破要令丸墮盆中耳.” 彈發果然忠烈二十四年卒年五十一謚貞愼子仁明仁全仁和仁琦仁明中門使仁琦文化君.

#高麗史105卷-列傳18-柳璥-010
仁和後改墩中第歷代言大司憲出鎭合浦苛酷少恩民甚苦之忠宣元年以僉議贊成始寧君卒謚章敬子*?{總}右副代言*?{總}子曼殊.

#高麗史105卷-列傳18-柳璥-011
○曼殊恭愍朝補寶馬陪行首拜將軍累轉典法判書辛禑時爲密直副使楊伯淵獄起辭連曼殊杖配合浦戍卒後以同知密直事出爲慶尙道元帥又從我
太祖回軍有功遷知門下府事諫官許應等上*?曰: “曼殊由門蔭致位宰相而不孝於母人皆賤之又强姦少尹崔秀瞻處女又廉興邦嘗奪人平州田及被誅還爲其主所有曼殊公然奪占使其主痛哭含寃請令推鞫以礪風俗近憲司上*?以爲宰相須用燮理陰陽正己以正百官威加敵國者不爾不許入兩府未知曼殊有一於此乎自今新拜兩府者令應敎別爲一批錄其功德使士大夫皆知其拜相之由.” 辛昌只罷其職時人恨之.

#高麗史105卷-列傳18-柳璥-012
倭二十?來寇海州昌遣我
恭靖王及曼殊禦之賜弓矢禑之移江陵也曼殊與尹虎等押行恭讓卽位策爲功臣拜門下評理商議又錄回軍功賜田及錄*券遂兼鷹揚軍上護軍曼殊嘗爲巡軍萬戶鞫密直使李恬不敬之罪恬謂曼殊曰: “爾位至宰相負不孝不友之名臺省再論之何鞫我爲?” 曼殊??旣而憲司又劾曼殊不侍母奉養又奪諸弟田民請治其罪不聽憲司再論只削鷹揚軍上護軍尋判開城府事遷門下贊成事鄭夢周旣誅曼殊以
太祖麾下率二百七十餘人上*?請籍夢周家産幷治其黨從之憲司又言臺諫屢*?曼殊罪上不問寵遇日隆宜改心勵節猶不懲艾驕暴日甚若置而不問無以懲惡請鞫問正罪王止令流外自此以後入本朝.

#高麗史105卷-列傳18-許珙-000
許珙[*(許)悰*(許)冠*(許)錦*(許)富*(許)猷].

#高麗史105卷-列傳18-許珙-001
○許珙字??初名儀孔巖縣人父遂官至樞密副使珙幼聰敏奇偉高宗末登第承宣柳璥薦珙及崔寧元公植?屬內侍爲政事點筆員時號政房三傑轉國學博士元宗初授閣門祗候累遷至戶部侍郞與修神熙康實錄十年拜右副承宣吏部侍郞知御史臺事時林衍執國命擅威福欲以子惟茂娶珙女珙不聽衍逼之珙固拒衍以告王王召珙曰: “衍姦凶不可取怨卿深計之.” 珙曰: “臣寧受禍不敢嫁女於賊臣之家.” 王義之曰: “卿善處之.” 珙退卽嫁其女于平章事金佺之子?衍深?之.

#高麗史105卷-列傳18-許珙-002
及衍殺金俊文武多遇害珙適葬妻在陽川還至通津聞亂恐爲所害欲投河而死旣而曰: “死生天也.” 遂入京衍多殺朝臣無可與議銓選者問左右曰: “許珙還否?” 珙聞之至衍家衍大喜迎入坐謝曰: “吾有事不能赴葬幸勿過.” 遂委銓選珙注授得宜衍喜白王賜賚甚厚衍廢王誣王以病遜位表于蒙古蒙古知其誣趣王入朝面陳情實王行至松站問從行臣僚曰: “至東京行省若問林衍廢立將何以對?” 珙及大將軍李汾禧將軍康允紹等順衍意曰: “宜以表意對.”

#高麗史105卷-列傳18-許珙-003
有庾超者承宣弘之子也嘗爲僧歸俗娶李藏用孫女隨藏用如元欲媚於帝因訴曰: “高麗承宣許珙上將軍康允紹將軍孔愉同謀欲叛上朝.” 帝命不花逮珙等與超對辨超服其誣遂杖之進簽書樞密院事忠烈元年改官制拜監察提憲珙嘗娶政堂文學尹克敏女死更?妻弟之女養於家者憲司劾之至是朝臣皆以新官制改銜謝恩命唯珙未得謝歷判密直知僉議府事元世祖征日本王分遣都指揮使督造戰艦珙往慶尙洪子藩往全羅子藩事未半珙已畢還子藩服其能遷?文學事修國史與韓康元傅等撰古今錄拜僉議中贊.

#高麗史105卷-列傳18-許珙-004
十六年王在元珙與子藩留守王京哈丹賊將侵東鄙訛言賊已?入中外洶洶子藩等議避于江華珙與崔有?獨不可曰: “今王在京師豈可信訛言擅移國都.” 子藩等會耆老宰相議之皆曰當遷珙不能止謂堂吏文?曰: “衆論如此不可沮也吾與爾守京以待王命.” 諸宰相皆曰: “人謂許中贊鎭定國家今其誤國乎?” 珙歸家召子孫曰: “吾當留此若輩有不從我者非吾子孫必處之以法.” 未幾印侯自元來曰: “帝聞復都江華命王曰: ‘其言若實執首謀者以來.’” 國人聞之服珙智識.

#高麗史105卷-列傳18-許珙-005
明年元遣兵追討哈丹珙亦擧兵應之積日不下馬因得氣疾累月不臥至八月疾篤卒年五十九謚文敬王命左司議大夫金??之珙性恭儉不事産業雖至達官食不過一器布被蒲薦處之怡然群居愼口燕處不倚坐如見大賓少也常率一僕掩?埋?殆無虛日見?屍自負?之嘗月夜彈琴隣有處女踰墻來奔珙不敢近喩以禮義女慙悔而返忠宣二年配享忠烈王廟子程評冠寵富程東州事評後改嵩官至檢校政丞陽川君卒謚良肅子悰.

#高麗史105卷-列傳18-許珙-006
○悰忠烈養之宮中及長尙忠宣女壽春翁主悰少長富貴能守禮好施忠烈朝拜守司空未幾罷以帝命如元留三年忠宣時守司徒封定安君後復如元連遭父母喪還國自是屛居日以醫劑活人爲事忠肅在元召入朝時忠宣自北還燕都握悰手泣曰: “吾唯一女卿同居二十七年無*閒言此寡人所以鍾情也.” 因厚遺之忠肅還國加封定安府院君又從忠惠入元留五年忠穆元年翁主卒哀過?疾卒.

#高麗史105卷-列傳18-許珙-007
○冠忠烈朝登第國制六品以上不許赴試雖拜六品不謝則聽赴擧冠授郞將四年不謝婦翁宋?曰: “宦途多何必登第?” 冠曰: “先人遺予紙令赴試予雖屢擧不中紙尙在何敢躁進廢父命耶?” 王素聞其名及放榜召至簾前賜犀帶仕至戶部散郞贈贊成事子伯陽川君伯子絅知申事絅子錦.

#高麗史105卷-列傳18-許珙-008
○錦字在中恭愍朝登第補校書校勘累轉禮儀正郞辛禑時除左常侍尋遷典理判書未幾免性恬靜樂觀書史不喜佛又不阿權貴與趙浚尹紹宗輩爲忘年友自少?疾不樂仕宦謹妃雖其姻親未嘗?附退居田里常傾?劑藥凡有疾者無問尊卑輒施予所療活甚多禑初立錦作詩曰: “漢儀自合復三輔秦世應難至萬年誰解在房雙陸夢緬懷擊楫大江船.” 十四年卒年未五十士林惜之子?.

#高麗史105卷-列傳18-許珙-009
○富忠肅時以右代言掌擧子試取鄭乙輔等富不解文字唯選榜頭一人餘皆以?名先後第之防禁不嚴檢閱劉世興入??第高下修撰鄭怡潛?封*??殊無國試體官至選部典書嘗與掌令成乙臣言掌令朴元桂受人賂布百匹元桂訟于王王命蔡河中等鞫之富言聽於判事李仁吉仁吉云: “我無是言.” 相持不服河中等奏富爲妄子信順猷?完.

#高麗史105卷-列傳18-許珙-010
○猷從恭愍入侍元朝及卽位錄功爲三等累遷判閣門事嘗習八關儀猷使酒拳歐速古赤御史臺劾之猷又叱辱臺官王曰: “猷罪實重然今大會禮官不可闕姑令視事.” 臺官畏勢不敢復劾紅賊之亂爲兵馬使以舊怨殺將軍崔福良王聞而惡之未幾與諸將平賊及從安祐凱還金鏞使人?殺祐又斬金琳次及猷鏞止之流島配烽卒子瑞亦配烽卒尋召還官累密直副使策扈從收復功俱一等封陽川君時辛旽始用事以猷謗??王流淸州又杖流瑞猷性酷暴妾與家奴通割妾兩耳傷其兩目又鑿其奴兩目加???又割其勢令妾?之聞者?體事多類此.

#高麗史105卷-列傳18-洪子藩-000
洪子藩[*(洪)承緖*(洪)永通].

#高麗史105卷-列傳18-洪子藩-001
○洪子藩字雲之左僕射瓘之後父裔官至同知密直子藩敏達嗜學爲宰相柳璥所知璥嘗謂曰: “君年未二十已爲堂後?應擧以濟世科之美子藩遂應擧不中出爲南京留守判官尋改廣州通判去必見思又按忠淸慶尙全羅三道入爲戶部侍郞元宗時拜右副承宣奏曰: “比來不親聽政有司章奏悉委宦竪出納中外?望請親庶政以慰輿望.” 時臺省及士大夫皆緘?自保子藩獨持?論時議多之王以天變命放囚子藩奏: “輕囚可釋也如奴逆主子不孝者亦免乃天意何此非修德實招災也如欲修德莫若省大府供御之費禁市肆侵割之害.” 王?然.

#高麗史105卷-列傳18-洪子藩-002
舊制承宣奉御寶至試院同知貢擧庭迎知貢擧面北立堂上金坵爲知貢擧子藩奉御寶將往奏曰: “承宣奉御寶至貢院知貢擧或下階以迎或否今從何禮?” 王曰: “有寶宜下階.” 子藩至貢院詰坵曰: “予承命奉御寶來知貢擧不庭迎予不敢入.” 坵曰: “承宣詣宰相宰相坐而待之今乃起避尙過禮?庭迎乎?” 子藩曰: “有旨日將晩.” 坵不得已下階未盡一級子藩乃入或謂: “子藩不恭坵起避可也遽爾下階亦失大臣體.” 忠烈不豫放二罪以下配島者子藩曰: “去歲亦有赦赦不已數乎恐犯罪者益衆京中見囚請以口傳宥之諸道令祈恩別監命界首官放遣.” 從之.

#高麗史105卷-列傳18-洪子藩-003
征日本時以判密直司事爲全羅道都指揮使督造戰艦時李尊庇輸諸道兵糧于合浦子藩募水手運以戰艦兵糧與戰艦一擧俱集民頗得耕種元使哈伯那深服其能子藩馳奏: “本道饑民多闔門餓死哈伯那亦涕泣語臣云: ‘邦本至此何可忍視.’ 請發兵糧庫賑貸.” 從之未幾知僉議府事陞贊成事哈丹之變王遷江華或以爲一水險未足恃中外洶洶子藩修城飭備人賴以安二十年拜僉議中贊明年加僉議令無何以中贊致仕又明年復爲右中贊條上便民十八事王嘉納之語在食貨刑法志.

#高麗史105卷-列傳18-洪子藩-004
二十四年忠宣卽位改左僕射?知光政院事俄復爲中贊忠烈復位賜壁上三韓盡忠同德佐理功臣號封慶興郡開國侯尋復拜左中贊賜象牙杖忠宣在元吳祁石天補得幸用事離*閒王父子國人患之元遣斷事官帖木兒不花與宰相崔有?韓希愈柳庇執天補及其父?弟天卿天琪赴京以子藩年老不堪乘傳令留掌國事詔王事無大小皆聽子藩子藩數祁罪惡告帖木兒不花疑祁害己防備甚嚴祁亦疑懼不離王側子藩與諸宰樞及萬戶金深率三軍將士圍王宮護軍吳玄良直入王所執祁出王使內人請留祁諸宰相持疑子藩?聲曰: “上旣許之何疑之有?” 趣護軍崔淑千押送于元初子藩議圍王宮?理鄭?不可曰: “退一奸臣一武夫力耳何至用兵.” 子藩不聽後聞上國以爲言乃悔之.

#高麗史105卷-列傳18-洪子藩-005
忠烈欲沮忠宣還國又請改嫁公主如元至西京帝不許乃還帝不知祁已赴京遣兵部尙書脫脫帖木兒來捕祁帖木兒見王屛左右曰: “帝有命王雖離國必令還.” 敢問王之入朝諸宰相以爲可乎王曰: “然.” 子藩在側不敢言帖木兒又言: “王之入朝欲言何事.” 王不能對帖木兒曰: “可與宰相議.” 子藩就王議王對曰: “吳祁及石?父子多行不法聲聞于天我實不知然孰謂寡人不知以此欲親朝聞奏耳.” 帖木兒之來也宰樞出迎西普通帖木兒問曰: “洪宰相來否來則可避然後我當進.” 子藩再三固辭於是相揖禮甚恭帖木兒欲與同坐子藩固辭以爲陪臣安敢與帝使?坐帖木兒强之辭不獲就一行折席坐其見重如此子藩復相*??縫調護欲使王父子慈孝如初吳石之黨數短於王三十一年罷相封慶興君咨議都評議司事.

#高麗史105卷-列傳18-洪子藩-006
是年王如元忠宣恐王惟紹宋璘之徒從至京師恣其兇謀諷丞相塔刺罕使子藩有?庇金深金延壽等從王入朝丞相奏帝召之子藩至元見丞相具陳惟紹等罪惡且欲奉二王還國未就明年卒年七十丞相奏帝傳車歸其柩忠宣遣人祭之以文曰: “扶桑之表*?{暘}谷一隅我祖*閒生開國定都子承父爵三百餘年胡今之人執迷罔悛 卿獨咨嗟履險若夷抗章宸陛深荷聖知姦謀自解邦基不危一身社稷非卿卽誰.” 後敎云: “子藩功在社稷帶礪難忘可贈推誠同德翊戴功臣壁上三韓三重大匡.” 謚忠正.

#高麗史105卷-列傳18-洪子藩-007
子藩爲人魁梧俊偉才幹絶人自少人皆以公輔期之金俊與子藩之父不?子藩詣俊力辨俊曰: “異哉世復寧馨兒乎.” 其在相府夙夜匪解事有不合義者輒固執己見雖位居其右者莫敢矯堂吏每白事畏縮不敢舞智子藩旣署則退喜曰: “洪公已?餘可易與耳.” 爲亞相每論事必與首相許珙相抗珙或?勉從之嘗閱兩制所撰*?詞子藩指摘瑕?久不已珙謂文貼錄事曰: “猫能捕鼠足矣蓋譏文翰非其任也子藩作色而止人謂不相能及珙亡子藩嘆曰: “公謹正直知無不言世豈復有如許公者.” 子藩先喪母事父孝雖迫公務不廢定省性好潔日沐浴或至再每更衣必?手夜必整衣冠拜星三爲首相議論持正有大臣風然王信讒任用不專後配享忠宣王廟子敬順敬官至僉議贊成事謚良順順僉議評理敬子承緖承演.

#高麗史105卷-列傳18-洪子藩-008
承緖中第累官至正尹美容儀嘗與辛育才爭田?殺之其妻告辨僞都監承緖逃乃徵銀甁人以無狀目之承演仕至繕工副令子永通.

#高麗史105卷-列傳18-洪子藩-009
○永通恭愍時累遷判典客寺事與金景儒爭田景儒先穫之永通怒夜抵其家奪六馬景儒訴官鞫永通乃伏遂杖罷永通附辛旽常饋遺伺候每旽出入必騎從歷監察大夫密直副使皆旽力也嘗管別軍行八關都省庭壇祭別軍攘奠物省吏訶止之永通縱別軍亂擊省官左司議申德隣獻納朴晉祿李*준正言鄭釐安勉俱見傷血?屛褥右司議卓光茂劾: “永通嗾別軍凌轢諫官是可忍孰不可忍請廢爲民籍其家.” 賴旽營救得免德隣等反以辱命見罷及旽誅憲府以旽黨請誅之王不從止免官旣而流之.

#高麗史105卷-列傳18-洪子藩-010
辛禑初拜門下評理商議封南陽君尋陞贊成事商議賜純誠勁節?贊功臣號一日禑御報平廳謂永通曰: “任用耆舊欲聞嘉猷卿何無一言?” 永通汗出不能對未幾判三司事拜門下侍中. 九年乞退明年判門下府事永通家奴等?酒突入贊成事沈德符第?其妻髮又與贊成事都吉敷家奴爭田租拔劒相擊其縱奴不法類此十四年領門下府事人皆謂: “貪?如永通尙免林廉之禍旣不見斥又位上台眞福人也.” 辛昌初領三司事恭讓卽位郞舍言: “永通與邊安烈謀逆請置極刑.” 不報復言: “永通黨附李仁任與林廉同惡相濟群兇就戮而永通以禑姻戚獨保首領又與安烈謀戴辛禑是天地所不容願斷以大義.” 不允諫官力爭罷職尋復領三司事自此以後入本朝.

#高麗史105卷-列傳18-鄭可臣-000
鄭可臣.

#高麗史105卷-列傳18-鄭可臣-001
○鄭可臣字獻之初名興羅州人父松壽鄕貢進士可臣生而穎悟讀書作文頗爲時輩所推嘗隨僧天琪來京貧窮無依寄食天琪天琪憐之求贅富家無應者太府少卿安弘祐許之約旣定後悔曰: “吾雖貧士族豈可納鄕貢子.” 未幾弘祐死家日貧乃許天琪執可臣手徒步而往一老?迎門然薪照之草屋數*閒而已天琪歸且哭曰: “噫鄭生至於此耶.” 高宗朝登第累歷華要忠烈三年除寶文閣待制羅州人稱: “錦城山神降于巫言: ‘珍島耽羅之征我實有力賞將士而不我祿何耶必封我定寧公.’” 可臣惑其言諷王封定寧公且輟其邑祿米五石歲歸其祠遷左司議大夫時李汾禧兄弟附洪茶丘?釀金方慶罪可臣恥與同朝乞歸養母至再三王慰諭以遣物論多之.

#高麗史105卷-列傳18-鄭可臣-002
尋召還以秘書尹爲必?赤拜承旨. 監察司言: “諸道按廉使別監職在察吏治問民苦今皆籍上供*?{斂}民紬楮皮幣脯果名表紙等物賂遺權貴已自不正烏能正人請皆理罪.” 王謂可臣曰: “楮生於地紙有何弊.” 可臣曰: “臣嘗管記全州知造紙甚苦今官高用紙亦多不能無愧.” 王只許除名表紙元命我征日本王用尹秀言將令儒士從軍可臣言: “先王用人各隧其才比之於身如左右手故上國之法儒戶不與軍事今欲使儒生被堅執銳遠從征役恐虧盛德.” 王然之時有天變伍允孚請設消災道場以*?{禳}之可臣謂廉承益曰: “天變豈浮屠法所能*?{禳}?請修德?” 承益曰: “吾豈不知但難言耳.” 歷密直學士政堂文學.

#高麗史105卷-列傳18-鄭可臣-003
十六年世子如元可臣及閔漬等從行一日帝引世子于便殿隱?而臥問: “爾讀何書.” 對曰: “有師儒鄭可臣閔漬在此宿衛之暇時從質問孝經論孟.” 帝大悅曰: “試喚可臣來.” 世子引與俱入遽起而冠責曰: “爾雖世子吾甥也彼雖陪臣儒者也何得令我不冠以見.” 仍賜坐問本國風俗世代相傳理亂之迹自辰至未聽之不倦後命公卿議征交趾詔與高麗世子師二人同議可臣等曰: “交趾遠夷勞師致討不若遣使招來如其執迷不服聲罪征之可一擧萬全.” 對稱旨於是授可臣翰林學士嘉議大夫時人榮之自是眷遇日隆數輟珍膳賜之或天寒賜以貂?.

#高麗史105卷-列傳18-鄭可臣-004
帝使翰林學士撒刺蠻問可臣本國歸附年月可臣對曰: “太祖皇帝肇興朔方有遼?金山王子者自稱大遼奪掠中都子女玉帛東走江東城拒守朝廷遣哈眞?刺追討時方雪深道險饋?不繼我國遣趙?金就礪濟兵?師殲其醜虜因奉表請爲東藩太祖遣使優詔*?之仍論汝國人不能寒暑來聘固難其貢獻方物朕當使人取之此事在戊寅至今凡七十有六年.” 帝又召見世子于紫檀殿可臣從帝使之年仍命脫笠曰: “秀才不須編髮宜著巾.” 御案前有物大圓小銳色潔而貞高可尺有五寸內可受酒數斗云摩訶鉢國所獻駱駝鳥卵也帝命世子觀之仍賜世子及從臣酒命可臣賦詩可臣卽獻詩云: “有卵大如甕中藏不老春願將千歲壽?及海東人.” 帝嘉之輟賜御羹世子凡入見必令可臣從.

#高麗史105卷-列傳18-鄭可臣-005
帝嘗觀遼東水程圖欲置水驛語可臣曰: “汝國所産唯米布若陸輸道遠物重所輸不償所費今欲授汝江南行省左丞使主海運歲可致若干斛匹豈唯補國用可給東人寓都之資.” 對曰: “高麗山川林藪居十之七耕織之勞僅*?{支}口體之奉?其人不習海道以臣管見恐或不便.” 帝然之尋拜僉議贊成事二十二年加中贊時副知密直崔?紹以世子命將設公主穹廬就壽昌宮基築壇?垣大興工役地方凍取土無所掘一穴人輒爭?壓死者衆又沿路墻屋令皆覆瓦?紹與可臣李之?崔有?朴義等督役甚急民苦之二十四年上章乞退不允命五日一朝加壁上三韓三重大匡守司空旣而暴卒謚文靖.

#高麗史105卷-列傳18-鄭可臣-006
性正直端嚴處事精審在政房?練典故題品銓注皆當物議一時辭命多出其手嘗撰金鏡錄扁所居曰雪齋日與賢士大夫商確古今雖至大官行止如書生及爲*?{?}宰人想望*大平及卒國人驚悼或謂王之請禪位也可臣撰表人有言表中語有非王之意者若詰其由撰表者豈得?責可臣憂懼飮藥死後配享忠宣廟子倬佺佶億儼.

#高麗史105卷-列傳18-安珦-000
安珦[*(安)于器*(安)牧].

#高麗史105卷-列傳18-安珦-001
○安珦初名裕興州人父孚本州吏業醫出身官至密直副使致仕珦少好學元宗初登第補校書郞遷直翰林院屬內侍三別抄之亂珦陷賊賊素聞名將用之誘且脅令曰: “縱安翰林者罰.” 珦以計得脫王義之嘉賞十二年奉使西道以廉稱召還內侍院書奏院中宿弊?之尋遷監察御史忠烈元年出爲尙州判官時有女巫三人奉妖神惑衆自陜州歷行郡縣所至作人聲呼空中隱隱若喝道聞者奔走設祭莫敢後雖守令亦然至尙珦杖而械之巫托神言?以禍福尙人皆懼珦不爲動後數日巫乞哀乃放其妖遂絶嘗至安東令吏洗足吏曰: “吾屬邑吏子何辱我耶?” 謀群吏將詰之有老吏視珦狀貌出語曰: “吾閱人多此公後必貴顯勿易視.”

#高麗史105卷-列傳18-安珦-002
居三年廉使褒其政淸遂徵爲版圖佐郞俄遷殿中侍史又選爲禿魯花例陞國子司業由右司議拜左副承旨帝命爲征東行省員外郞尋加郞中本國儒學提擧後以副知密直司事出鎭合浦撫軍恤民州郡以寧累遷僉議?理忠宣卽位拜?知機務行東京留守集賢殿大學士?林府尹復爲?理及忠烈復位忠宣如元珦從行一日帝召王急王懼丞相出曰: “從臣爲首者入對.” 珦入丞相傳旨曰: “汝王何不近公主乎?” 珦曰: “閨?之*閒非外臣所知今日以是爲問豈足於聽聞?” 丞相以奏帝曰: “此人可謂知大?者庸可以遠人視耶?” 不復問二十六年拜贊成事用事者忌之遂諷王加中贊令引年致仕尋復爲贊成.

#高麗史105卷-列傳18-安珦-003
珦憂學校日衰議兩府曰: “宰相之職莫先敎育人材今養賢庫?竭無以養士請令六品以上各出銀一斤七品以下出布有差歸之庫存本取息爲‘贍學錢’” 兩府從之以聞. 王出內庫錢穀助之密直高世自以武人不肯出錢珦謂諸相曰: “夫子之道垂憲萬世臣忠於君子孝於父弟恭於兄是誰敎耶若曰: ‘我武人何苦出錢以養爾生徒.’ 則是無孔子也而可乎?” 世聞之?甚卽出錢珦又以餘?付博士金文鼎等送中原?先聖及七十子像幷求祭器樂器六經諸子史以來且薦密直副使致仕李?典法判書李?爲經史敎授都監使於是禁內學館內侍三都監五庫願學之士及七管十二徒諸生橫經受業者動以數百計有諸生不禮先進珦怒將罰生謝罪珦誓曰: “吾視諸生猶吾子孫諸生何不?老夫意?” 因引至家置酒諸生相謂曰: “公之待我以誠如此若不化服我爲人耶?” 三十二年復以僉議中贊致仕卒年六十四謚文成及葬七管十二徒素服祭於路.

#高麗史105卷-列傳18-安珦-004
珦莊重安詳人皆畏敬在相府能謀善斷同列順承惟謹不敢爭常以興學養賢爲己任雖謝事家居未嘗忘于懷喜賓客好施爲文章淸勁可觀且有鑑識金怡白元恒未達時珦見之曰: “他日必皆貴顯.” 又李齊賢李異同年生俱有名珦召令賦詩曰: “齊賢必貴且壽異則不年矣.” 果皆驗晩年常掛晦庵先生眞以致景慕遂號晦軒蓄儒琴一張每遇士之可學者勸之忠肅六年議以從祀文廟有謂珦雖建議置贍學錢豈可以此從祀其門生辛?力請竟從祀.

#高麗史105卷-列傳18-安珦-005
○子于器忠烈朝登第累遷國學典酒右承旨陞密直副使忠宣以珦扈從入朝不久而還?之將罪于器會赦免忠肅卽位除密直副使兼大司憲亡何罷于器以元尹趙珝代之珝方爲忠宣所寵而于器有公望無內援識者惜之嘗出鎭合浦以廉幹稱十六年以檢校贊成事卒遺命薄葬子牧.

#高麗史105卷-列傳18-安珦-006
○牧登第忠肅時判典校寺事嘗出其妻元使禿萬館于家問其故牧具語之禿萬曰: “婦人髮長意短何足過耶諺云: ‘一女怨天六月降霜.’ 子其思之.” 牧感其言遂爲夫婦如初累遷密直副使恭愍時封順興君卒謚文淑子元崇.

#高麗史105卷-列傳18-薛公儉-000
薛公儉.

#高麗史105卷-列傳18-薛公儉-001
○薛公儉淳昌郡人父愼登第以吏幹稱官至樞密院副使愼母趙氏四乳而生八子三子登科封國大夫人公儉初調喬桐監務選補都兵馬錄事高宗末登第官累禮部郞中元宗朝拜軍器監從世子如元以功累遷右副承宣忠烈初進密直副使爲必?赤歷監察大夫知僉議府事尋陞?理引年乞退加贊成事致仕又加中贊致仕卒年七十九謚文良性廉謹正直接物以恭持己以儉朝官六品以上有親喪雖素不知必素服往弔有造謁者無貴賤倒?出迎嘗臥疾蔡洪哲往診之布被莞席蕭然若僧居出而嘆曰: “自吾輩望公所謂壤?之與黃鶴.” 配享忠烈廟子之?贊成事.

#高麗史105卷-列傳18-兪千遇-000
兪千遇.

#高麗史105卷-列傳18-兪千遇-001
○兪千遇字之一初名亮又改?長沙縣人高宗朝登第籍內侍尙書金敞器之薦于晉陽公崔怡怡曰: “貌雖不揚誠可人也置之政房遂爲門客累遷吏部侍郞崔沆欲令按察使徵誅流人田穀千遇曰: “今流民未集此令若行民必受病.” 沆然之寢其事蒙兵來侵將徙三陟山城郡人重遷遺千遇銀甁三十得不徙沆知之責千遇曰: “爾讀書知義理何貪汚至此?” 配于島未幾宥還後以事又配島其母賂金承俊珍寶請召還承俊言于其兄仁俊曰: “今政房崔允愷摸稜少分辨其餘新進無可與論事者可召千遇.” 仁俊聞于王召還千遇又厚賂寵宦復入政房爲兵部侍郞.

#高麗史105卷-列傳18-兪千遇-002
元宗初拜樞密院右副承宣尋加知奏事掌銓選引同年田文胤爲殿中侍御史崔牧爲正言衛社諸功臣以爲: “千遇擢所親置臺省欲以相援.” 於是始構隙功臣多倚仁俊請官其族千遇每以義抑之功臣皆怨有白就文者嘗於千遇門下登第娶內僚金衍女衍卽仁俊舅也衍請仁俊以就文爲海陽府錄事仁俊許之千遇不聽大將軍吳壽山勇而暴亦爲其甥朱然求海陽府錄事千遇以然無才望乃用秘書郞崔?若壽山道遇?若鞭之?若墮馬壽山欲躍馬?殺之大將軍朴琪救免?若竟以恐怖得疾死壽山言於朝曰: “兪承宣擅政會當數其罪戮之.” 約諸武人會禮賓省伺之或以告千遇千遇笑曰: “命也.” 承俊呼壽山曰: “與奪之權不在主上乎若等敢辱承宣是不有主上與令公也而可乎?” 令公指仁俊於是皆散.

#高麗史105卷-列傳18-兪千遇-003
千遇弟將軍元勣與郞將鄭守卿謀去仁俊事覺仁俊囚元勣召問千遇曰: “公弟欲殺我知之乎?” 曰: “弟之所爲兄豈不知?” 曰: “何不告我?” 曰: “元勣嘗以語我問所與謀者曰: ‘某人也.’ 曰: ‘若與此輩作大事乎?’ 杖而逐之我知其必不能就且老母在恐傷其心人謂我食弟自免故未敢告耳.” 衍曰: “公若言不知祗益人疑今以實告何責爲且吾固知公之愛母也昔吾弟享客公獨不啖?問其故則將以遺母今言恐傷母心信然矣只罷其職.” 殺元勣.

#高麗史105卷-列傳18-兪千遇-004
千遇久典機要多受四方饋遺遂致富?其所畜作佛事於禪源寺爲仁俊祈福盖欲免懷璧之禍也歷知門下省事?知政事時林衍議廢立歷問宰樞皆莫敢對千遇曰: “此大事也請公反復思之?今世子在上國待其還亦未晩也.” 衍竟不從及衍子惟茂議拒命千遇曰: “王與世子引上國兵以來閉城而拒豈臣子之義乎雖欲固守得乎?” 惟茂大不悅會惟茂誅不及禍後?達魯花赤流仁勿島語在柳璥傳未幾召還爲中書侍郞平章事忠烈卽位革官制降授?文學事判版?司事王將冊公主千遇名其殿爲元成伍允孚言於公主曰: “元成者顯王妃謚也用爲殿額不祥.” 公主怒千遇因左右解之曰: “臣誠不知其然又安知公主非元成后再世耶?” 遂諷王以謂帝女下降實爲罕古宜獻湯沐邑公主喜曰: “蒙古之法名非所諱.” 遂不問.

#高麗史105卷-列傳18-兪千遇-005
千遇體短小聰敏耿介少與柳璥齊名然其德器不及璥遠甚性多機辯言與行違貌雖勤恪內實不然人謂其孝友信義但釣名耳其局量淺狹務勝於人有求不得輒?見??必報衣服第宅極侈麗嘗爲史官不修史藁曰: “當時國家事皆晉陽公所爲吾蒙恩厚何敢傳其惡於後世?” 卒年六十八謚文度無子外孫朴?登第官至贊成事淸簡自守信浮屠.

#高麗史105卷-列傳18-趙仁規-000
趙仁規[*(趙)瑞*(趙)璉*(趙)德裕*(趙)璘*(趙)延壽*(趙)瑋].

#高麗史105卷-列傳18-趙仁規-001
○趙仁規字去塵平壤府祥原郡人母夢日入懷因有身生而穎悟稍長就學略通文義國家選子弟通敏者習蒙古語仁規與是選以未能出?輩閉戶三年晝夜不懈遂知名得補諸校累遷將軍忠烈時仁規使麾下卒介三誘南京民八人爲獺戶民之逃賦者多附之歲納獺皮于敬成宮半入仁規家南京司錄李益邦囚介三仁規訴公主曰: “南京吏裂擲宮敎.” 公主怒逮繫益邦及副使崔資壽遣將軍林庇鞫之庇具得其實以復公主還民元籍流二人尋釋之.

#高麗史105卷-列傳18-趙仁規-002
有宰相奏鷹坊之害王怒欲請回回之見信於帝者分掌鷹坊令宰相不復言仁規力諫而止拜右承旨王上書中書省曰: “陪臣趙仁規曉蒙漢語譯朝廷詔?文字無有違誤予昔侍天庭終始隨從又事公主恪勤朝夕請賜牌面充王京脫脫禾孫兼推考官頭目.” 元以爲宣武將軍王京斷事官脫脫禾孫賜金牌王敎曰: “仁規當東征時能以國家事奏達宸所天子授寡人中書左丞相又賜群臣都元帥萬戶千戶金銀牌皆其功也宜別錄功賜田民子孫超等錄用.”

#高麗史105卷-列傳18-趙仁規-003
王嘗御南門中贊金方慶醉騎而過仁規素與方慶權勢相逼至是乘機?之乃囚方慶于巡馬所歷知密直司事僉議贊成事都評議錄事金溫妻夜竊?家財被執?夫與仁規爲姻?仁規縛溫妻杖之人皆非之王欲拜中贊仁規曰: “君恩雖至重洪子藩以德望爲?宰旣久臣遽處其上如衆議何?” 固辭乃止未幾拜中贊尋爲左中贊宰樞條上時弊三事王怒仁規恐禍及己密告王曰: “前上三事非臣所知請鞫之.” 王囚都評議錄事李紆巡馬所命萬戶高宗秀訊倡議者宗秀痛加?掠紆誣以李混對混坐此罷.

#高麗史105卷-列傳18-趙仁規-004
二十四年加司徒侍中?知光政院事初仁規女爲忠宣王妃至是有人貼匿名書于宮門云: “趙仁規妻敎巫呪咀使王不愛公主而鍾愛己女.” 公主下仁規及其妻于獄元遣使鞫仁規又鞫仁規妻極慘酷妻誣服遂執仁規及女壻崔?紹朴瑄以歸皆籍其家輸使臣館元杖流仁規于安西?紹于鞏昌後放還仁規王以帝命卽除判都僉議司事忠宣在元以仁規爲咨議都僉議司事平壤君開府置官屬賜宣忠翊戴輔祚功臣號遣承旨金之兼來啓曰: “趙仁規年高德邵爲國元老許朝會玉帶傾盖侍從贊拜不名劒履上殿國有大事僉議密直一人就家咨?若有不聽仁規及中贊崔有?約束者以違法論.” 王從之三十四年卒年七十二謚貞肅.

#高麗史105卷-列傳18-趙仁規-005
仁規美風儀寡言笑涉獵傳記初國人雖學蒙古語未有善敷對者我使如京必令大寧摠管康守衡引入奏仁規嘗獻?金*磁器世祖問曰: “?金欲其固耶?” 對曰: “但施彩耳.” 曰: “其金可復用耶?” 對曰: “*磁器易破金亦隨毁寧可復用?” 世祖善其對命自今*磁器毋?金勿進獻又曰: “高麗人解國語如此何必使守衡譯之.” 有王人與我國蓄憾欲改土風?帝事?測仁規單騎入覲敷奏明辨事遂寢西北二鄙復歸于我亦仁規專對之功王每有奏請必遣仁規凡奉使者三十頗著勤勞然起於微賤驟秉鈞軸爲人外似端莊恬正以故得幸常出入王臥內多聚田民致富加以國舅權傾一時子壻皆列將相人無敢比者及?疾子壻迎醫診視仁規曰: “吾發跡行伍官至極品年踰七旬死生有命安用醫爲?” 時諸子在元唯璉侍疾謂曰: “汝家兄弟?妹且九人愼勿忿爭取笑於人待汝昆季來具訓之永爲家法.” 子瑞璉珝瑋.

#高麗史105卷-列傳18-趙仁規-006
○瑞性英敏豪邁父夢大星墜其家遂生瑞故小字星來忠烈朝中第臨軒唱名賜犀帶忠宣爲世子時宴西原侯瑞與金光佐車元年皆以善歌與焉光佐以黍離栢舟*閒歌雙燕曲閔漬以何彼?矣補之自是內殿有宴必歌此曲瑞與光佐元年俱寵幸二人賤者不足道瑞以相門儒士與之爲伍時議鄙之除直寶文署累歷華要至右承旨及仁規以趙妃事被逮留元瑞從之一日車駕出瑞率諸弟謁道左帝顧問嘉之尋許仁規還累遷同知密直入賀千秋節帝授懷遠大將軍高麗國副元帥賜三珠虎符瑞女適元寵相也兒吉尼故有是命及還王亦拜檢校贊成事加壁上三韓三重大匡大司憲封平壤君瑞與都元帥金深上官用行省丞相儀仗人譏犯禮忠宣五年以三司使卒謚莊敏子宏千*祀千祐.

#高麗史105卷-列傳18-趙仁規-007
○璉字溫仲以父任官累知密直司事忠肅朝拜僉議評理轉贊成事王如元見留曹?與蔡河中等左右瀋王?王萬端璉與弟延壽及金元祥等從臾織成璉受元命爲高麗王府斷事官佩三珠虎符王嘗在元璉權省事者凡五年元使絡繹往來率使氣逞暴璉善辭以對怒輒解及卒國人皆泣然貳於瀋王臣節不完謚忠肅.

#高麗史105卷-列傳18-趙仁規-008
子德裕襲父爵爲王府斷事官性淸白不畏强禦不慕榮利雖親戚故舊至當國則絶不相往還官至版圖判書卒子煦璘靖恂浚?浚自有傳.

#高麗史105卷-列傳18-趙仁規-009
○璘恭愍朝與安祐等擊走紅賊策勳爲一等累遷鷹揚軍上護軍倭寇喬桐璘又擊走之時辛旽當國人爭附璘未嘗一詣其門嘗?旽爲老和尙與知都僉議吳仁澤班主尹承順等謀去旽事洩杖流南裔沒爲官奴後又與密直金精謀誅旽旽訴王請杖之遣其黨孫演殺之以病死聞及旽誅王乃召承順拜鷹揚上護軍承順還京謁璘母號慟以玄冠素服收葬璘骨聞者莫不嘆之王嘉承順信義仍遣承順祭璘墓曰: “惟爾祖貞肅公仁規相我先王功在社稷爾自妙年亦佑寡躬己亥以來靡役不從厥有成績世濟其美予嘉乃忠?將府衛方且大用不圖賊旽憚爾義勇?汝遐?卒至隕命及旽伏辜知汝至此玆極慟悼賜爾一酌魂而不昧諒予至?.”

#高麗史105卷-列傳18-趙仁規-010
○珝後改延壽忠烈朝登第授都津令辭王怒命囚尋釋之累歷華要拜元尹忠肅時爲密直副使兼大司憲時全英甫弟僧山?倚兄勢驕恣住大寺畜數妻延壽囚其妻鞫之黃州牧使李緝妻潘氏尙書永源女也緝嘗在任妻與衛身金南俊通殺緝?部究理將置極刑潘氏族僧宏敏有寵於忠宣數下旨沮之尋有赦得免國人切齒延壽祝其髮置淨業院人皆差快累官至贊成事又爲三司左使先是元流魏王阿木哥于耽羅及召還延壽與行省郞中兀赤護行帝遣使命所在留魏王聽候使者到平壤延壽兀赤等懼亡匿使怒欲以逆命誅延壽等魏王力請得免後以貳於瀋王籍沒其家杖流于島旣而以帝命赦之十二年卒延壽一門貴盛乘勢使氣其弟僧義璇奪占寺院贊成事朴虛中坐都堂斥其罪延壽右義璇虛中執不可延壽遂辱罵之高峯縣吏愁萬依延壽勢避吏役與延壽家奴等强姦成均生周?女?告巡軍杖殺之延壽貪財好色嘗與密直白元恒私取行宮盤纏金銀苧布用之爲世所鄙子忠臣平壤君.

#高麗史105卷-列傳18-趙仁規-011
○瑋字季寶生九歲以父任權務昌禧宮五轉爲大護軍忠宣朝拜密直代言忠肅時歷?部摠部典書忠肅與瀋王??或*閒瑋授元尹置之散地事定王知無他拜知密直後遷判密直俄陞僉議贊成事封平壤君屛跡日與親故?集忠惠二年或誣瑋與客議國事王怒貶牧福州督遣不許一刻留瑋倉皇馳赴因得疾忠穆三年進封府院君明年卒年六十二忠肅倦勤委政宰相瑋務存大體不顧細鎖發言侃侃人服其公謂有父風.

列傳卷第十八.


#高麗史106卷-列傳19-00-000
列傳卷第十九. 高麗史一百六.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史106卷-列傳19-白文節-000
白文節[*(白)?正].

#高麗史106卷-列傳19-白文節-001
○白文節字彬然藍浦郡人新羅諫官仲鶴之後高宗時登第入翰院累官至中書舍人歷吏部侍郞國子祭酒. 忠烈朝拜司議大夫時無功有世累者多補官郞舍不署告身王屢趣之不從有人銜之托左右以激王怒. 會承旨李尊庇將啓監察司狀王意僉議府狀大怒叱退尊庇命忽赤崔崇繫文節及司議金?給事中金之瑞典書崔守璜中舍郞李益培司諫李行儉李仁挺正言鄭文張碩等. 尊庇欲辨復進王疑救郞舍責止之卽罷文節等官. 尊庇?聲曰: “王不察臣心臣何敢司出納請從此免歸.” 李之?進曰: “尊庇所白者監察司狀非僉議府狀也. 上不之察罪郞舍責尊庇且僉議府百官之長使一忽赤夜縛諸郞舍於國體何?” 王取閱其狀悔遂釋之. 俄遷國學大司成寶文閣學士八年卒. 文節文詞富贍下筆?然爲一時所推不以才自負. 元宗復位如元林衍以其子惟幹及腹心扈行固要勿言廢立事. 王使文節撰表言以病辭位文節閣筆泣諫王感悟奏以實. 文節常若懶迂及是人知其有志節. 子?正孝珠.

#高麗史106卷-列傳19-白文節-002
?正天資純厚有公輔器. 事忠宣有志輔導忠宣不用其言. 累官僉議評理商議會議都監事後封上黨君. 時程朱之學始行中國未及東方?正在元得而學之東還李齊賢朴忠佐首先師受. 孝珠官至大護軍.

#高麗史106卷-列傳19-朴恒-000
朴恒.

#高麗史106卷-列傳19-朴恒-001
○朴恒字革之初名東甫春州吏. 聰慧美鬚髥. 高宗朝登第. 蒙兵陷春州恒時在京不知父母死所城下積屍如山貌肖者皆收?至三百餘人. 後聞母被虜在燕再往求之竟不得. 選補翰林院?忠州政最徵拜右正言. 按慶尙全羅二道有聲績. 忠烈朝拜承宣掌銓注. 先是政房銓注時出宿其家干謁塡門恒始詮注訖乃出禁中後人遂以爲常.

#高麗史106卷-列傳19-朴恒-002
以同知密直司事從王入朝平章哈伯使外郞問宰樞曰: “?都云: ‘天子令高麗諸島民出陸高麗復使島居差勾當使.’ 有諸?” 恒曰: “至元七年我國以帝命復都舊京其諸島民未有出陸之命. 但以三別抄叛據珍島耽羅招討使金方慶但令全羅慶尙近賊諸島出陸避擄掠. 陸處者不可不鎭撫所以差勾當使也.” 曰: “島民乘舟成群往來如生事何?” 恒曰: “島嶼之人以魚鼈爲衣食往來漁釣非官吏所當禁也. 且朝廷凡有命小邦者皆下帥府及達魯花赤. ?都以元帥駐?州已久西海諸島如喬桐龍媒與帥府相望?都何坐視而不使出陸耶? 其無朝命明矣.” 哈伯不敢詰.

#高麗史106卷-列傳19-朴恒-003
拜?文學事尋陞贊成事. 王欲依舊制覆親試新及第僧祖英得幸於王爲其姪吳子宜及親舊者欲令不限登第久近皆赴試. 王問柳璥璥對: “新舊及第及衣冠子弟披藍者宜悉赴.” 時人謂: “璥之言爲其孫仁明孫壻權永也.” 內宦將軍李之?言: “殿試之法自毅廟以來廢絶幾百餘年. 今國家多事正宜未遑. 又本國人讒構上國者多恐誣指殿試爲天場責以僭越.” 待制郭預亦嘗沮之王命展試期. 後祖英强王行之雖執政近臣不之知恒請依舊制試之王不允. 祖英將子宜等試藁達王因請?糊封定科目取十五人以子宜爲首餘皆親舊. 王召恒云: “予不能遍考卿與祖英第高下.” 祖英恐事不濟與恒言: “日者上見子宜詩賦業已定乙科何必改爲?” 恒知祖英意遣中使白王與旋題員郭預摠郞崔守璜右正言李子芬等考定及?出趙簡居首皆非祖英所定.

#高麗史106卷-列傳19-朴恒-004
元世祖將征日本戰艦軍粮器仗令本國一切幹辦而遣元帥?都右丞洪茶丘監督. 君臣拱手聽命力不能堪. 恒言於王具以狀奏. 帝授王左丞相行中書省事金方慶爲征東都元帥又有萬戶千戶百戶俱受宣命符信使?都等不得自專. 其東征供億之策及軍機措置皆自恒出. 七年卒年五十五謚文懿富文章寬厚善接人孜孜奉公長於吏治時稱其能. 然臨事自用不恤人言所擢多其恩舊嘗考殿試中選者九人其五皆恒門生人謂白圭一?. 子元?後改光挺受金符爲副萬戶.

#高麗史106卷-列傳19-郭預-000
郭預.

#高麗史106卷-列傳19-郭預-001
○郭預字先甲初名王府淸州人高宗時擢第一人及第調全州司錄. 元宗初補詹事府錄事與洪?齎和親牒如日本請還被擄人口. 預有才行無汲引者蹇滯不進爲史館所薦以禮賓注簿兼直翰林院. 忠烈王素聞其名及卽位始擢用累遷版圖正郞寶文署待制知制誥爲必?赤入?機務士林稱得人. 歷國子司業典法摠郞尉衛尹春宮侍講學士拜右副承旨建議禁宰牛馬. 爲同知貢擧辭以典法判書金?位在己上請改命人多其謙讓. 會?丁憂復以預掌試所取多知名士. 陞左承旨國子監大司成文翰學士十二年加知密直司事監察大夫. 如元賀聖節卒于道年五十五. 爲人平淡勁直謙遜樂易雖至貴顯如布衣時善屬文書法瘦勁成一家體當世?之翕然一變. 其在翰院每雨中跣足持傘獨至龍化池賞蓮後人高其風致多詠其事. 子雲龍鎭雲龍仕至都津長鎭登第爲校書郞後?官爲僧.

#高麗史106卷-列傳19-朱悅-000
朱悅.

#高麗史106卷-列傳19-朱悅-001
○朱悅字而和綾城縣人父慶餘以縣吏登恩賜科悅高宗中登第出爲南原判官選補國學學錄累遷監察御史歷宰羅靜二州昇天長興二府皆有聲績. 元宗朝以兵部郞中連按忠淸慶尙全羅威名日振人皆敬畏. 國有大事擇使命則必首擧之. 爲按廉時有內臣崔仲卿奉使至服美誇人悅疾之衣?衣伸脚坐??而談旁若無人仲卿??. 悅嚴重不苛細嘗宿一州夜半火發突隙燃寢席悅驚起邑吏大懼終不問有人告某邑宰受賂其宰乃中郞將也. 悅曰: “貪鄙武夫受些小賂如狗食不潔何足數也?” 遂不罪. 入爲禮部侍郞?林衍竄海島衍死召還爲東京留守未幾拜禮賓卿轉諫議大夫尋判少府東宮侍講學士.

#高麗史106卷-列傳19-朱悅-002
元遣忽林赤將兵鎭合浦供億浩繁士卒徵求無厭小不滿意便侵暴一方騷然. 王以悅爲慶尙道安撫使悅至合浦?軍須冗費什七八士卒忿怒攘臂悅儼然不爲動面諭以義士卒*?{斂}退民賴以安陞判秘書省事. 忠烈卽位重悅才名授翰林學士遷三司使. 時累經兵亂民多流亡遣悅于慶尙郭汝弼于全羅爲計點使招集之命勿役內庫處干悅等不從坐罷居無何拜版圖判書遷軍簿.

#高麗史106卷-列傳19-朱悅-003
元征日本遣荊萬戶如合浦悅伴行荊萬戶杖接伴使柳陞所至陵暴聞悅名不敢肆. 進副知密直典法判書悅抗直不與世俯仰疾惡如?必?聲大罵苟非其人雖權貴不爲禮以故久淹滯不能無怏怏. 嘗以事至相府宰相與言悅坐聽貌甚倨宰相使吏語曰: “宰相有言宜伏地聽.” 悅曰: “宰相之言伏地聽則君上之言將掘地聽乎?” 終不屈. 尹秀李貞訴王曰: “悅輕辱吾輩買及父請問之.” 王曰: “悅天性然也不必問.” 再言王使人問之對曰: “誣語可明也江都有養三?嘗有無賴男子養三者橫行此岐故名焉. 聞養三是尹秀之父若李貞之父則不知爲誰焉得罵?” 盖貞之父賤故云然. 王曰: “我知悅必出此語.” 更不問. 十三年引年乞退以知都僉議府事致仕尋卒.

#高麗史106卷-列傳19-朱悅-004
性豁達不事家産雖至達官自奉如寒士. 奉使四方公廉一節. 文章富贍筆法亦奇王常稱其賢. 悅貌醜鼻如爛橘齊國公主始至宴群臣悅起爲壽公主驚曰: “何遽令老醜鬼近前耶?” 王曰: “此老貌醜如鬼心淸如水.” 公主敬重擧觴而飮. 悅愛酒未嘗一日不飮嘗奉使至一縣時適禁酒渴甚索水令知悅嗜酒酌巨椀以進便?然飮令再進悅曰: “此子支離人也.” 又飮倒. 臨死其妻進酒悅曰: “此餞?也.” 遂引滿而卒謚文節. 子印遠別有傳.

#高麗史106卷-列傳19-李湊-000
李湊[*(李)行儉].

#高麗史106卷-列傳19-李湊-001
○李湊字浩然金馬郡人. 高宗時登第調富城縣尉入爲都兵馬錄事選直史館以事落職尙書金敞愛其才薦補校書郞累遷起居舍人. 元宗朝歷兵禮二部侍郞國子祭酒以左*?{諫}議大夫上章乞退加尙書左僕射翰林學士承旨致仕. 忠烈四年卒年七十八. 性溫良能屬文工筆札平生不理生産家無擔石之儲. 子行儉.

#高麗史106卷-列傳19-李湊-002
○行儉中第調晉州司錄稍遷尙書都事兼直史館久之. 出知洪州事陷於三別抄之亂賊使掌選法. 及金方慶破賊以行儉爲其父孝印門生活之. 後守淸谷?三州以廉簡稱. 忠烈時爲司諫與監察侍史金弘美等不署正郞林貞杞奉議郞高密告身密妻善釀酒每以酒媚權幸因以得官. 貞杞等托鷹坊以王命督署之不從王怒流行儉等于海島. 其族李尊庇言於上將軍廉承益曰: “行儉有母年八十日夜啼呼得疾濱死公能使母子相見爲惠大矣.” 承益以告王?然旣而曰: “行儉罪不可宥然聞尊庇之言使我惻然命釋之.” 後爲典法郞貞和院妃有寵於王認民爲隷民訴典法司. 有旨督令斷與貞和判書金?與同僚欲斷爲隷行儉死執不可會疾作在告?等幸其亡卽決之. 人有夢利劒自天而下?典法官吏. 明日?疸背死同僚亦相繼而死行儉獨免. 累官至國學典酒寶文閣直學士致仕又加?部典書致仕. 忠宣二年卒年八十六. 性恬靜寡言家貧不事産業手書佛經老益勤. 子稷崖稷登科官至成均大司成崖監察*?{糾}正女適散郞奇子敖封榮安王夫人是生順帝皇后. 崖子公遂自有傳.

#高麗史106卷-列傳19-張鎰-000
張鎰.

#高麗史106卷-列傳19-張鎰-001
○張鎰字弛之初名敏昌寧郡吏性溫恭正直善屬文長於吏才. 高宗朝登第還家居十五年補昇平判官以政最聞及罷任又歸舊隱若將終身. 按察使王諧薦爲直史館累遷殿中侍御史. 元宗初與侍郞金祗錫迭爲全羅忠淸慶尙三道按察人以爲威重不及祗錫而決斷過之. 遷吏部郞中歷兵禮二部侍郞左諫議大夫. 三別抄叛據珍島以鎰得南民心授慶尙道水路防護使鎭撫之. 鎰前後八使上國不辱君命以判大府事有疾乞退王不允曰: “鎰從事賢勞尙稽大用.” 超授簽書樞密院事翰林學士贊成事. 兪千遇賀詩云: “初似維摩方丈室終如均正狀元郞.” 曹均正年老赴擧乞恩賜試官閱其文佳遂擢第一故用其事戱焉. 十四年出爲全羅道指揮使明年遷同知樞密院事. 忠烈卽位加知僉議府事寶文署大學士修國史致仕尋卒年七十謚章簡無子.

#高麗史106卷-列傳19-金坵-000
金坵.

#高麗史106卷-列傳19-金坵-001
○金坵字次山初名百鎰扶寧縣人自幼善屬詩文每夏課?輩無居右者皆以狀元期之. 高宗朝擢第二人及第知貢擧金仁鏡恨不置第一以己亦爲第二人. 語和范傳衣故事慰籍之. 坵作長啓以謝騈儷精切出人意表. 補定遠府司錄同縣人黃閣寶挾憾摘世累訴有司權臣崔怡重其才營救不得改濟州判官. 時崔滋爲副使人有自京來報科場賦題云: “秦孝公據肴函之固囊括四海.” 滋謂坵曰: “此題難賦試爲我著之.” 坵談笑自如亡何索筆立書文無加點滋嘆服語其子曰: “此詩賦之準繩汝謹藏之.” 以權直翰林充書狀官如元有北征錄行於世.

#高麗史106卷-列傳19-金坵-002
在翰院八年由堂後除閣門祗候遷國學直講. 崔沆雕圓覺經令坵跋之坵作詩曰: “蜂歌蝶舞百花新摠是華藏藏裏珍. 終日??說圓覺不如緘口過殘春.” 沆怒曰: “謂我緘口耶.” 遂左遷. 元宗四年拜右諫議大夫坵之祖僧也不宜在臺諫然以坵有才乃署告身累遷尙書左僕射歷樞密院副使政堂文學吏部尙書. 王嘗賀聖節達魯花赤率其屬立於右內?上將軍康允紹阿附達魯花赤亦率其黨胡服直入自比客使見王不拜及王拜一時作胡拜王怒不能制有司亦莫敢詰坵劾之甚力達魯花赤怒曰: “允紹先開剃遵上國之禮而反劾耶.” 將危之或以告坵曰: “吾寧獲譴豈可不劾此奴耶?” 陞?知政事建言: “後生怠於著述表箋未合律格宜試?外文臣所製賞其能者.” 王允之事竟不行. 進中書侍郞平章事. 忠烈卽位改知僉議府事尋遷?文學事判版圖司事. 舌人率微賤庸劣傳語多不以實或懷姦濟私坵獻議置通文館令禁內學館?外年少者習漢語. 四年卒年六十八王曰: “坵曾拜平章事弔?宜以平章書之.” 官?葬事謚文貞.

#高麗史106卷-列傳19-金坵-003
性??無華寡言語至論國事切直無所避. 嘗撰神熙康三朝實錄掌詞命時上國徵詰殆無虛歲坵撰表章因事措辭皆中於理回詔至云: “辭語懇實理當兪允.” 元翰林學士王?每見表詞必稱美恨不得見其面. 子汝盂官至奉翊大夫叔盂丞郞庶子承印大司成皆登第.

#高麗史106卷-列傳19-李承休-000
李承休[*(李)衍宗].

#高麗史106卷-列傳19-李承休-001
○李承休字休休京山府嘉利縣人少孤力學. 高宗朝登第入頭?山龜洞躬耕養母居十餘年安集使李深敦勸赴京李藏用柳璥薦補慶興府書記入爲都兵馬錄事. 三別抄之叛陷賊中脫走王所元宗大悅承休因獻策曰: “待賊半過窄梁遣精銳橫斷賊船堅守江都則前者勢孤後者失據前後不相應賊可以破.” 王令兩府議依違不行. 時軍須不給內外橫*?{斂}營繕大興民甚苦之. 承休上書極言其弊.

#高麗史106卷-列傳19-李承休-002
後以非罪見罷將歸老于鄕會王遣順安公悰如元賀冊皇后太子兩府薦承休爲書狀官辭以老王曰: “歲庚午書汝姓名于碩匣今猶在案上. 汝其勉哉.” 仍賜白金三斤遣之帝旣受賀仍錫宴賜衣承休進表謝詞語偉麗. 日與館伴翰林學士侯友賢唱和友賢五歲通五經帝徵爲學士稱神童見承休詩表心服輒誦之. 及還王大喜賜米三十石徵覽所著詩文嘉嘆之王薨又以書狀如元告哀傳遺命于世子承休以爲世子爲駙馬戎服將事已久其服禮章勢難自斷遂諷世子上言本國衣冠典禮始末帝命丞相?曰: “卿旣襲爵爲王往就國凡爾祖宗定制毋或墜失依舊行之.” 還拜閣門祗候歷監察御史右正言王問時政得失承休條上十五事. 累遷右司諫出按楊廣忠淸二道劾贓吏七人籍其家由是怨?頗興尋貶東州副使自號動安居士. 頃之徵拜殿中侍史條陳十事又上*?極論利害?旨罷歸龜洞舊隱別構容安堂看佛書著帝王韻記內典錄.

#高麗史106卷-列傳19-李承休-003
居十年忠宣受禪下書曰: “孤聞人主勤於求賢逸於得人. 是以凡有一能一藝者必欲致之?如卿者乎? 非止文才吏用當時罕比忠誠勁節能格君心之非遭時不遇脫*跡臺閣虛老岩谷予嘗憫之. 今以?德?承內遜思與舊人共理萬幾. 令按察副使庾自*우敦諭爾其?予側席之意勿以年老爲辭.” 又命其子權知校書郞林宗扶侍赴京承休上章辭以老病王復下書云: “寡人素聞卿名思欲共治. 今授卿詞林侍讀左諫議大夫充史館修撰官知制誥幸爲蒼生一起.”

#高麗史106卷-列傳19-李承休-004
承休至王與語大悅因問民*閒利害時政得失從容聽納後數日承休進言: “殿下所以召老臣者非謂出奇計立大功但以直言無隱耳臣豈惜殘生孤負上恩?” 適元使來詰王謂曰: “徵先生而會有此事如何?” 對曰: “因亂致理自古而然. 天其或者將使殿下修省永享*大平無甚憂勞.” 俄判秘書事進同僉資政院事上言: “本朝之制未有年過七十而拜顯官者. 因微臣改先王之制臣罪大矣*(??){請}收恩命.” 王笑曰: “先生非他人比.” 仍趣上承休强就職?十數日復上書乞退甚切不得已從之以密直副使監察大夫詞林學士承旨致仕. 二十六年卒年七十七. 性正直無求於世酷好浮屠法. 子林宗衍宗林宗登科仕至?部散郞以廉能稱謝官養母.

#高麗史106卷-列傳19-李承休-005
○衍宗登第累遷司憲*?{糾}正出爲全羅道察訪劾臨坡縣令林起貞寶城副使鄭雲貪汚籍其贓守令有畏威?官者. 歷右司議軍簿判書忠定初爲監察大夫王宴元使雙哥忠惠公主南面王東面衍宗上書言其非禮因有?之者下左右司責問引禮力辦終不屈. 恭愍在元拜爲密直使仍兼監察大夫王之還也迎謁金郊驛王曰: “聞卿名久貌尙未老努力善輔我.” 衍宗劾論贊成事全允臧受人金被囚逃入元今扈駕而還超拜三宰. 但當賜錢以酬負?之勞不宜擢置宰輔二相曹益淸受人馬又行*?{淫}祀請皆罪之王不允. 王用元制?髮胡服坐殿上衍宗欲*?{諫}候于門外王使人問之曰: “願至前面陳.” 旣入?左右曰: “?髮胡服非先王制願殿下勿效.” 王悅卽解?髮賜衣及褥.

#高麗史106卷-列傳19-李承休-006
衍宗奸巧善?摩伺候屢言時事或稱其鐵石肝?. 王嘗夜召李齊賢咨訪國事因語之曰: “衍宗多詐人也.” 時衍宗年已七十辭職不允. 初衍宗附趙日新得是職日新恃功專恣衍宗置不劾院使奇轅譏之曰: “此老罔聞知耶何不察是非?” 衍宗曰: “近劾益淸允臧若彈李齊賢與日新則王誰與議事?” 執義金*??持平郭忠秀乃劾日新日新請與臺官廷辨王命衍宗與政堂文學李公遂聽兩造于內廷衍宗手執彈章條問之*??曰: “公長憲司旣不彈擧罪人反問我輩耶?” 衍宗慙?. *??忠秀又囚日新家奴于典法獄日新破獄出之反訴臺官命*??等勿仕初*??等以衍宗老而姦附日新其劾日新也不與議衍宗?之. 至是以王命坐臺恐*?{糾}正不庭迎坐司外遂劾*??忠秀及掌令慶千興然以日新被劾恐禍及己?官歸田里.

#高麗史106卷-列傳19-金?-000
金?[*(金)開物].

#高麗史106卷-列傳19-金?-001
○金?字用晦義城縣人元宗元年登第. 林衍之廢立也忠烈以世子在元帝議欲冊爲東安公遣兵來討衍會?以聖節使書狀如元上書言: “賊若聞世子受冊爲公必諭國人曰: ‘上國已削王爵國當除矣. 莫如死守社稷.’ 則人皆信之. 如此難以歲月下非朝廷利也.” 帝允之十一年出爲金州防禦密城人殺其宰以叛移牒郡縣皆隨風而靡. ?出勝兵先斷賊路召慶州判官嚴守安至則相與勒兵告按廉使李淑眞爲討賊計淑眞?怯喚術僧卜吉凶故爲遷延?手劒擊其僧*叔眞{淑眞}懼而從賊聞之斬渠魁以降. 三別抄叛欲分兵向慶尙而金在邊先受敵?以計拒之賊不得入一道賴以安. 論其功陞本州爲金寧府拜?禮部郞中仍爲都護以鎭之.

#高麗史106卷-列傳19-金?-002
忠烈元年由摠郞出爲全羅道部夫使至菁好驛見全羅按察盧景綸驛輸內膳于京甚?私膳居半取其私膳歸國庫景綸女壻金天緖適爲水原書記取以獻王景綸訴于王免?官俄貶襄州副使累遷至左諫議大夫進拜密直學士多歷淸要. 忠宣以世子在元?以春宮侍讀從之官至政堂文學被?請還國告病不出仍致仕後就加贊成事. 三十一年卒年七十二. 性淸介疾惡如?所至人憚之善隷書. 子瑞卿瑞廷瑞廷後改開物.

#高麗史106卷-列傳19-金?-003
○開物字元龜屢擧不第忠宣爲世子時?以二子見忠宣愛開物待之有加及嗣位擢監察史遷典符寺丞. 時內府令姜融有求於開物不獲怒歐之開物罵曰: “汝本奴隷敢辱士族耶?” 融銜而?之下巡軍鞫之. 時融爲千戶巡軍阿融意杖開物流松加島. 後授陜州開物辭不赴又流紫燕島. 連遭困?處之怡然及放還家居客至則置酒鼓琴賦詩自娛殆十五年無復仕宦意. 忠肅十二年?新庶政拜開物司憲持平强起之. 視事數月士林屬望. 時散員張世奪少尹林俊卿馬憲府究治之世亡匿搜捕逼其族世至開物第拔劒自刺大叫憲司下世獄遂詣闕請罪世妹壻王三錫從中沮不達杖擊開物又擅釋世. 翌日開物與掌令金元軾持平金永煦等復詣闕請世罪王先入三錫言怒?啓事者憲司閉門不視事. 王遣近臣諭開物等曰: “待德陵事畢治三錫罪卿等宜視事若張世之罪聽本府科斷.” 開物移病不出人惜其去. 十四年卒年五十五. 性剛正詩與字?俱有家法與人交一以信. 子?及第.

#高麗史106卷-列傳19-鄭?-000
鄭?[*(鄭)?*(鄭)?*(鄭)公權].

#高麗史106卷-列傳19-鄭?-001
○鄭?字晦之初名玄繼大將軍?之孫少孤力學登第補秘書校勘歷史翰. 忠烈時以*大常錄事爲必?赤與李混尹珤齊名. 從王如元以勞拜閣門祗候累遷左副承旨司議大夫掌銓注. 執法不阿雖近倖稱旨干請亦不聽. 遷知申事進副知密直出爲南京留守廣陵府尹入知密直. 印侯之謀執韓希愈也悉召諸大臣大臣皆?侯意莫往獨?不知而往輒還坐罷. 尋起爲密直使歷判三司事僉議?理時王惟紹宋邦英謀廢忠宣立瑞興侯琠?憤其所爲未得發. 邦英奉使如元兩府出餞邦英道遇?將揖馬上以奉使乘傳爲辭?怒其無禮佯不見徐下馬交禮訖責喝道不?批其頰而還邦英?. ?卽日?疾醫診之曰: “病由怒發久乃愈.”

#高麗史106卷-列傳19-鄭?-002
三十一年進贊成事知貢擧取張子贇等時稱得士政丞韓宗愈金永旽皆所取也. 學士宴王賜書簇?喜而展之其一聯云: “萬事不成身便死.” ?色變坐客亦愕然知其爲不祥未幾舊疾作而卒謚章敬遺命薄葬年五十二. 嘗受宣命爲征東省郞中又爲儒學提擧美風儀鬚髥如?內剛外和喜怒不形平居坦蕩遇事則精悍不可撓王所幸美人嘗與?私王知之亦不怒. 子*책怡*책性豁達無檢束不事生産以蔭累遷大護軍忠肅被讒留元*책時爲宮闕都監使聞王帑已?乃備輕齎輸燕邸王甚嘉之還國授鷹揚軍上護軍尋判繕工疾作封淸河君怡版圖判書*책子??.

#高麗史106卷-列傳19-鄭?-003
○?字思謙登第. 忠惠初爲監察掌令內人崔安桂?曰: “?謂: ‘王年少不?政?.’” 王怒下理問所杖之累遷同知密直. 恭愍朝拜僉議評理封西原君賜推忠陳義輔理功臣號嘗受宣命提擧征東儒學及卒淸州人聞之曰: “一兇去矣.” 謚文克.

#高麗史106卷-列傳19-鄭?-004
○?字仲孚年十八中第以藝文修撰奉表如元會忠肅東還?道謁王愛之留以自從驟加左司補. 忠惠朝由典理摠郞拜左司議大夫多所封駁執政惡之*?{?}職家居或?曰: “恐?兄弟走上國夾輔大弟.” 於是貶?寧海?蔚州?在謫中吟嘯自若慨然有遊宦上國意嘗曰: “大丈夫安能鬱鬱一隅耶?” 後遊燕都丞相別哥不花一見大愛將薦于帝會病卒年三十七. 有雪谷集行于世詩詞簡古筆蹟亦妙. 子公權.

#高麗史106卷-列傳19-鄭?-005
○公權初名樞字公權後以字行. 恭愍初中第補藝文檢閱累遷左司議大夫十五年與正言李存吾極言辛旽誤國之罪王大怒召公權等面詰下巡軍命李春富金蘭李穡金達祥等鞫之問曰: “誘汝上*?者誰?” 公權曰: “吾父子相繼爲諫大夫受國恩厚見上委政非人社稷將危人人憤恨故在言職不得??豈待人言? 且旽擅威福道路以目孰敢誘耶?” 達祥令?公權不屈使人?其髮蹴而?之問曰: “雖無誘者必有知之者.” 曰: “典校令林樸右司議林顯前郡事金湊知之.” 湊侍中金普妻姪也旽嘗?普罷之春富等意湊挾其憾嗾公權等害旽卽逮湊?訊構公權等罪旽黨欲因此盡去異己凡有名望者必令公權等援引或謂曰: “若言慶千興元松壽嗾之可免死.” 公權曰: “身爲諫官義當論國賊死生有命豈可誣人以求免耶?” 顯及右獻納朴晉祿見公權等于獄晉祿曰: “我輩不人.” 顯愕然曰: “是何言耶?” 旽黨聲言: “上怒未霽公權等必死.” 穡入見王無怒色乃知其妄旽黨必欲殺之穡言於春富得免貶東萊縣令. 自是宰相臺諫皆附旽言路絶矣. 二十年召還復除左諫議後以成均大司成授書辛禑禑卽位拜左代言. 歷簽書密直政堂文學賜輸誠翊祚功臣號常疾權奸用事憤?不平八年疽發背卒謚文簡. 性恭儉謹厚居官以正時家廟制廢公權藏祭器別室祭必親滌奠物務?潔所著圓齋集行于世. 子摠拯擢持.

#高麗史106卷-列傳19-趙簡-000
趙簡.

#高麗史106卷-列傳19-趙簡-001
○趙簡金堤縣人忠烈五年擢第一人及第補書籍店錄事. 明年王以詩賦親試文臣簡又居第一賜黃牌籍內侍. 累遷補闕丁父憂廬墓三年王嘉之特授起居注由僉議舍人出爲慶尙按廉. 忠宣卽位拜刑曹侍郞右諫議大夫時內僚李之?拜兩府官簡不署告身王召簡曰: “有一大官憾卿愼之.” 及忠烈復位密請再三不得已乃署. 王命簡主選法固辭免陞右副承旨同知貢擧取士率新及第詣壽寧宮上謁王以簡爲殿試門生臨軒賜宴歷密直副使檢校僉議評理以贊成事卒謚文良.

#高麗史106卷-列傳19-趙簡-002
簡旣老?疽肩項幾不辨有醫僧曰: “疽根於骨骨當半朽不刮去不理唯恐不能忍.” 簡曰: “死等耳第試之.” 乃以利刃?之骨果朽刮之傅藥絶而瞑者二日. 上洛君金恂簡?第二人往問涕泣不已簡忽張目使人語曰: “不謂公之憫我如此豈心於喜而色於悲耶.” 恂曰: “是何言四紀同年契烏得無情.” 簡曰: “我死?中無先公者.” 恂收涕笑曰: “老子不死.”

#高麗史106卷-列傳19-沈*양-000
沈*양.

#高麗史106卷-列傳19-沈*양-001
○沈*양史失世系. 忠烈初爲公州副使有長城縣女言: “錦城大王降我云: ‘爾不爲錦城神堂巫必殺爾父母.’ 我懼而從之.” 女又與縣人孔允丘通作神語曰: “我將往上國必伴孔允丘行.” 羅州官給傳馬一日郵吏急報都兵馬使曰: “錦城大王來矣.” 使驚怪有羅人仕于朝者具神異諷王議欲迎待. 所過州縣守皆公服郊?廚傳惟謹. 至公州*양不待巫怒傳神語曰: “我必禍*양.” 退寓日新驛夜*양使人?之女與允丘宿遂捕鞫之俱伏. 後拜監察侍史與雜端陳倜侍史文應殿中侍史李承休等言: “今國步多艱天旱民飢非遊田宴樂之時殿下何不恤民事耽于遊田耶. 且以未調之駿足馳不測之危途患生所忽雖悔可追. 如不待已只令將士逐獸平原登高臨觀不亦可乎? 又忽赤鷹坊爭設內宴剪金作花蹙絲爲鳳窮奢極侈不可形言. 與其縱一時之娛枉費無用孰若遵上國之法簡而易供. 聲樂則斥委巷之俚音進敎坊之法曲此一國之望也. 上將軍尹秀侍宴殿上登床戱舞犯禮不恭大禪師祖英*?{淫}穢無行出入臥內大駭觀聽請加黜責以警其餘. 且今中外多故人民困窮學士宴亦宜停罷.” 王虛襟採納有意自新.

#高麗史106卷-列傳19-沈*양-002
秀及祖英相與?之王大怒命將軍林庇池允輔等鞫*양于崇文館問首發議者關木索置碎瓦股*閒令人踏其上血?流地*양終不言遂囚于巡馬所行路指木索血*?{痕}曰: “臺官血.” 翼日流倜應于海島罷承休時王賦杜鵑花詩令詞臣和進白文節等因言曰: “殿下示天章命臣等?載萬世之幸. 沈*양敢?旨其罪重矣. 然亦儒者也乞賜寬貸以彰右文之美.” 王曰: “諫諍省郞之任*양法吏也諫諍非其任. 又其言不遜欲問倡議者耳. 今爲卿等宥.” 卽命釋之尋又釋倜應等. *양??無他?官中外皆有聲績及除侍史慨然以復振朝綱自任不幸一中讒說辱於??祖宗以來未嘗有也自是言路遂塞.

#高麗史106卷-列傳19-秋適-000
秋適[李仁挺蔡禑].

#高麗史106卷-列傳19-秋適-001
○秋適忠烈朝人性豁達無檢束登第調安東書記選直史館累遷左司諫. ?人黃石良?緣用事陞其鄕合德部曲爲縣適不肯署案石良與內竪石天補金光衍乘*閒?之王怒卽令械囚巡馬所押者謂適曰: “可由徑行.” 適不可曰: “凡有罪者皆歸有司未有枷?于王所者. 吾當行通衢使國人見之. 諫官而枷榮亦足矣. 何必?兒女子掩面委巷乎?” 官至民部尙書藝文館提學致仕適老尙善飯常言: “享客但軟炊白粒割鮮作羹可矣. 何必費百金致八珍耶?” 同時有李仁挺蔡禑者.

#高麗史106卷-列傳19-秋適-002
仁挺爲正言與諸郞舍言: “近內竪微賤者皆以隨從之勞許通仕途雜?朝班有乖朝宗之制請收成命.” 王怒欲觀所爲陽許之旣而復收其狀郞舍不卽從王囚詔文主事柳興命仁挺勿視事竟取其狀批曰: “勿改成命.” 後有投匿名書于達魯花赤曰: “正言李仁挺等百餘人謀殺達魯花赤.” 達魯花赤枷?仁挺尋知其誣釋之. 仁挺性?强凡拜官者必究其功過未嘗苟署告身人多怨者.

#高麗史106卷-列傳19-秋適-003
禑爲監察史監左倉頒祿有內竪傳命輸米若干斛給宮人禑曰: “今日所頒府衛將校之祿若輟與內人恐虧聖德.” 固沮之王怒流海島.

#高麗史106卷-列傳19-金有成-000
金有成[郭麟].

#高麗史106卷-列傳19-金有成-001
○金有成安城縣人父*??官至尙書左僕射. 有成年十五中第調德原府書記遷同文院錄事. 元宗朝元世祖遣秘書監趙良弼宣撫日本令我國道達有成選充書狀偕良弼往諭以順逆禍福日本承命遣使朝元以功累遷監察御史. 忠烈時世祖復遣僉院洪君祥招諭日本王以有成善於辭命陞太僕尹爲宣諭使時書狀闕人皆以計避.

#高麗史106卷-列傳19-金有成-002
郭麟者淸州人擢狀元直文翰署忠直有文章語衆曰: “事不辭難臣子之義何辭爲.” 或以白宰相宰相喜充書狀陞授供驛署令婦翁崔*양欲謁宰相覆奏麟奮然曰: “死一也死國事不猶愈於死妻子之手乎.” 遂行日本憾往歲之征皆留不還國家憐之. 遙授有成職歲祿其家至拜僉議評理. 又授麟官且賜淸之楸洞田二人存沒世不得聞. 後日本僧鉗公來言有成丁未七月五日病卒子于鎰判典校寺事. 麟亦竟死不歸子之泰仕至版圖正郞年踰七十哀慕益深不樂仕宦. 子忠秀慷慨有志氣敭歷臺諫有聲績官累通憲嘗構亭楸洞名曰永慕以寓東望之思.

#高麗史106卷-列傳19-尹諧-000
尹諧[*(尹)澤].

#高麗史106卷-列傳19-尹諧-001
○尹諧字康哉茂松縣吏登第調尙州司錄人有亂其妹繫獄者時久旱諧曰: “殺此人天乃雨.” 長官不聽他日長官欲與諧飮溪上諧於道上引亂妹者數罪以石壓其首殺之天果大雨. 後籍內侍從忠烈如元掌行李供用及還歸其餘于國?遷通禮門祗候出知長興府督造東征戰艦. 巡察使洪子藩薦爲興威衛長史轉殿中侍史淸白自守家貧?粥不繼煎豆充飢而已. 爲東界抄軍使時有康允明者殺寧越守橫行州郡諧坐不能擒捕罷. 後累遷判秘書寺事免歸田里. 忠宣受禪有薦諧者卽召爲田民辨正都監使旣而忠烈復位拜正獻大夫國學大司成文翰司學致仕卒年七十七. 性抗直不畏豪勢臨事果斷人不敢欺. 子守平守平子澤.

#高麗史106卷-列傳19-尹諧-002
○澤字仲德三歲而孤七歲受書輒成誦諧每見警句泣曰: “興吾門者其汝乎.” 稍長從姑夫尹宣佐讀書淹通尤長於左氏春秋常誦范文正公: “先天下之憂而憂後天下之樂而樂.” 以謂: “大丈夫寧可碌碌耶.” 忠肅四年登第調京山府司錄入爲校勘遷檢閱. 年四十五官?九品自視宰輔或以爲侮澤傲然處之不疑. 後王在燕邸澤單騎上謁王一見器重因有托孤之語意在恭愍也. 澤拜謝: “臣且老矣何能爲?” 明年駐駕西京澤以檢閱權西京?軍供頓有制王每歎曰: “賢哉! 回也.” 以貌類回回故云. 有詔至王命澤讀之左右曰: “讀詔自有內外制.” 王曰: “?軍爲兩制顧不在吾耶?” 遂命權應敎. 未幾欲擢爲西京府尹以資淺陞判官或有誣澤不遜者王曰: “尹生忠必汝罔也.”

#高麗史106卷-列傳19-尹諧-003
七年拜右副代言掌銓選王欲官其子護軍辭曰: “名器至重賢勞猶滯敢私臣子耶?” 王愈重之轉右代言王寢疾復以燕邸所語語澤澤?曰: “無煩聖慮.” 忠穆初拜羅州牧王薨民望歸恭愍澤倡議與前密直李承老等獻書中書省言: “本國兄弟叔姪相繼之故少主不堪保釐之狀.” 辭甚?切忠定銜之及卽位貶光陽監務. 恭愍初政入密直爲提學上*?建白王不允遂以開城尹致仕近臣有議進鄕樂于元澤聞之上*?曰: “世祖已嘗却之今復進恐取譏.” 又以節用上言王深納之. 僧普愚以讖說王曰: “都漢陽則三十六國朝.” 王惑其說大築漢陽宮闕澤又言: “釋妙淸惑仁廟幾至覆國. 厥鑑不遠?今四境有虞訓兵養士猶懼不給興工勞衆恐傷本根.”

#高麗史106卷-列傳19-尹諧-004
王嘗命寫無逸篇賜宰相召澤講澤因陳周公輔成王之勞曰: “願殿下法成王能聽周公之訓嚴恭寅畏.” 王爲動容澤又以眞德秀大學衍義本朝崔承老上成宗書進講. 時王深味釋敎超然有物外之想澤曰: “殿下上奉宗廟下保生靈奈何欲效匹夫廢絶倫理之事如聽臣言非孔子之道不可願加聖意.” 十年加政堂文學致仕言曰: “臣深荷毅陵之知無報萬一. 乞命工寫?容以賜臣於村莊日夕瞻敬.” 又曰: “近來饑饉?至加以師旅民病極矣. 前旣構南京之闕今又營白岳之宮民何以堪?” 又曰: “用人爲政之本乞進賢退不肖.” 又曰: “凡事得失上意雖灼知其然委之大臣未卽區處因仍之*閒其害已成救之莫及.” 王賜酒澤一飮三?神氣自若. 侍中洪彦博歎曰: “不謂尹公戇直如此吾所不及也.” 澤雖致仕自以先朝顧托知無不言或切直王亦優容. 十二年又加贊成事致仕明年疾作乞歸錦州以山水自娛居七年卒年八十二謚文貞.

#高麗史106卷-列傳19-尹諧-005
疾篤前子孫而訓之曰: “吾祖興寒地以淸白忠直名一時吾夙夜不克繼志是懼誤爲上知寵祿過望年逾八旬此皆先世之所遺也. 我死葬毋用浮屠法.” 澤早孤不識父面時祭上?必哭盡哀於方策見述父子之情未嘗不流涕常佩一囊得異味必盛以獻母. 嘗遊燕京道見遺金百兩守以待其主主泣謝而去. 平生布被弊席饔?或缺晏如也自號栗亭恭愍手寫眞又書‘栗亭’二大字以賜. 所著有栗亭集行於世. 子龜生鳳生東明龜生自有傳.

#高麗史106卷-列傳19-李潁-000
李潁.

#高麗史106卷-列傳19-李潁-001
○李穎慶源郡人美鬚髥容儀閑雅博聞强記工草隷. 高宗中登第直翰林院累遷寶文閣待制常與學士金坵遊僧祖英方丈忠烈爲世子聞之賜製有?西風月亦三千之句士林歆艶. 元宗朝拜右副承旨元宣撫使趙良弼一見恨相知之晩後寄詩云: “扶蘇山下李髥卿別後三年??生兩遇使華無一字誰言人老愈鍾情.” 見重如此. 忠烈卽位陞樞密院副使禮部尙書翰林學士承旨致仕四年卒.

#高麗史106卷-列傳19-嚴守安-000
嚴守安.

#高麗史106卷-列傳19-嚴守安-001
○嚴守安寧越郡吏身長有膽氣國制吏有子三許一子從仕守安例補重房書吏元宗朝登第爲都兵馬錄事. 九年元遣使徵權臣金俊父子及弟?赴京其黨懼謀殺使遷海島且曰: “王若不聽奉俊爲王.” 議定令守安白兩府兩府皆變色莫敢言?適移病在家守安往語之?素信守安試問可否守安曰: “古者兵交使行其*閒. 今無故而殺天子使將安之乎? 此非自全之計.” ?然之沮其謀是年林衍誅俊俊子柱聚六番都房諸軍謀拒之. 守安?宮門告曰: “此輩不散恐爲變.” 王卽遣朴成大等捕柱以功授郞將兼御史出爲東京判官.

#高麗史106卷-列傳19-嚴守安-002
十一年王自元請兵而來將復古都衍子惟茂欲拒之令夜別抄四出諭人民入保海島山城. 別抄九人至金州守安告按廉崔儒曰: “不可聽權臣之言輕動百姓宜執別抄待變.” 儒從之囚別抄未幾惟茂誅一方晏然及三別抄叛據珍島傳*?{檄}州縣令民皆入珍島又聲言囚別抄者罪之. 金州守李柱懼而逃守安權知州事慰安民心. 十二年密城人朴景純等殺其宰以叛按廉李淑眞聞變奔金州賊搜淑眞不獲號改國兵馬使移牒郡縣守安與金州守金?謀勒兵挾淑眞爲討賊計賊聞之斬其魁以降. 秩滿除中郞將累遷典法摠郞出爲南京副留守會駕幸能辦供億左右皆譽之時人有剝民膏希君澤之譏. 忠烈十一年爲南京副使王幸南京守安與按廉崔伯興暴*?{斂}設宴極?侈又勸王幸三角山文殊窟鑿開新道一方騷然王以守安爲能賜三品階歷忠淸西北二道指揮使西京留守所至有能聲. 以副知密直司事致仕二十四年卒. 子贊靖信贊以衣冠子弟入侍元朝.

#高麗史106卷-列傳19-安?-000
安?.

#高麗史106卷-列傳19-安?-001
○安?竹州人少登第歷侍御史. 忠烈初爲全羅道按察使時鷹坊吳淑富等?勢恣行?與長興副使辛佐宣疾之不禮焉淑富等歸告王曰: “最佳二?死.” 王問之對以?佐宣不飼王怒欲配海島承宣朴恒力言不可王怒稍解止罷其職. 後?托內僚李之?入政房以大府少尹爲必?赤累遷至判秘書事尋拜左承旨王欲以?官授一內宦?執不可一日王謂?曰: “此人服勤左右歲月已久卿强爲予與六品職.” 命卽除之?不得已擬以郞將旣而辭曰: “臣以不才?侍?幄題品銓注非臣所堪. 乞擇賢者代之.” 言甚?切王怒起入內?隨之白曰: “臣罪當罷然內竪之除. 乞須後日.” 王已逾??聲曰: “可.” 左右皆懼?退徐曰: “殿下已許臣矣.” 遂削除目人皆嘆服. ?典銓注每守正不阿時稱鐵?. 進副知密直司事尋加知密直司事後哈丹賊來侵軍務方殷?歷慶尙忠淸西北三道都指揮使二十四年卒.

#高麗史106卷-列傳19-崔守璜-000
崔守璜.

#高麗史106卷-列傳19-崔守璜-001
○崔守璜溟州人性正直勤儉家貧不能衣食不以介意高宗朝登第累歷起居舍人軍簿正郞. 忠烈時以左承旨同知貢擧取士守璜好佛學士宴略設具皆用素王旨別監林貞杞遺以白粒一舟守璜曰: “吾於王賜尙不受?民膏乎.” 終不納時議多之. 進副知密直司事累遷至僉議贊成事致仕二十七年卒. 嘗以國學學諭兼都兵馬錄事一日齎文案歷詣諸相家受署有相不冠與客坐守璜抱案進旣又退?相屢使前守璜故??不進相乃*?{寤}起入冠而出. 自是名譽日播所至有廉直聲及登樞府年已老時人恨其晩. 子斯立能詩善書官至選部典書.

#高麗史106卷-列傳19-朴?-000
朴?.

#高麗史106卷-列傳19-朴?-001
○朴?忠烈朝拜大府卿嘗云: “東方屬木木之生數三而成數八奇者陽偶者陰也. 我國之人男寡女衆理數然也.” 遂上*?曰: “我國本男少女多. 今尊卑皆止一妻無子者亦不敢畜妾. 異國人之來者則娶無定限恐人物皆將北流. 請許大小臣僚娶庶妻隨品降殺以至庶人得娶一妻一妾. 其庶妻所生子亦得比適子從仕如是則怨曠以消戶口以增矣.” 婦女聞之莫不怨懼會燈夕?扈駕行有一?指之曰: “請畜庶妻者彼老乞兒也.” 聞者傳相指之巷陌之*閒紅指如束. 時宰相有畏其室者寢其議不行.

#高麗史106卷-列傳19-洪奎-000
洪奎[*(洪)戎].

#高麗史106卷-列傳19-洪奎-001
○洪奎初名文系南陽人父縉同知樞密院事奎性恬淡寡欲倜?不?. 元宗朝拜御史中丞林衍死子惟茂繼執權奎惟茂?夫也惟茂每事議於奎及宋松禮奎松禮面從心常憤?王還自元惟茂欲拒之中外洶洶王遣李汾成密諭奎曰: “卿累葉衣冠當揆義度勢以利社稷無?祖父.” 奎再拜謂汾成曰: “明日待我府門外.” 卽與松禮謀集三別抄諭以大義擒惟茂斬于市遂謁王行宮從世子如元帝賜錦袍鞍馬以旌其功令授本國一品職. 於是拜左副承宣見國事日非同僚又阿意苟容恥與?列辭免陞樞密院副使又辭不就時年未四十.

#高麗史106卷-列傳19-洪奎-002
忠烈與公主選良家女將獻帝奎女亦在選中賂權貴未得免謂韓謝奇曰: “吾欲剪女髮如何?” 謝奇曰: “恐禍及公.” 奎不聽遂剪. 公主聞之大怒囚奎酷刑籍其家又囚其女訊之女曰: “我自剪父實不知.” 公主令?地以鐵鞭亂?身無完肌終不伏. 宰相言: “奎有大功於國不可以微罪置重典.” 中贊金方慶亦扶病請之不聽流海島. 未幾洪子藩力請命還家産. 然怒未解以其女賜元使阿古大踰年召還加僉議侍郞贊成事判典理司事致仕王賜敎曰: “賊臣林衍操權柄動搖王室旋被天誅其子惟茂襲權構亂. 朕自上朝奉父王與官軍到鴨綠先?百官出迎舊都惟茂結黨養士規拒王師. 卿奮忠義不顧死生與宋松禮金之?剪除逆黨易如反掌社稷再定實萬世帶礪之功也. 父王擢任喉舌又置?幄卿皆固辭屛居田墅二十餘年朕懷舊績命有司圖形壁上賜以鐵*券仍給田民然功大賞微常以慊然授卿判事卿請老彌切姑許懸車今又請避祿位予不敢不勉從. 且循上國賞功臣故事雖有大犯當悉原免宥及後世子孫.” 後加中贊致仕尋判三司事守司徒領景靈宮事. 忠宣初封益城君又加僉議政丞益城君知益城府事. 忠肅三年以推誠陳力定安功臣南陽府院君商議僉議都監事卒謚匡定. 子戎女一卽明德太后.

#高麗史106卷-列傳19-洪奎-003
○戎忠肅時拜三司使繼室以萬戶黃元吉之女有姿色戎常閉閨房雖親戚不許相見戎於忠惠爲舅戎卒內竪崔和尙譽黃氏美忠惠夜至其家私焉賜金銀器綵帛紵布米豆黃氏亦邀王宴其家. 王餌熱藥所幸婦人多淋疾黃氏亦得是疾王命醫僧福山治之. 戎先?密直羅裕之女生三子澍彦博彦猷黃氏生二子一彦脩一史失其名. 澍官至僉議商議三司右使南陽君忠惠後三年卒日沈醉不以産業名利介意. 彦博自有傳. 彦猷重大匡南陽君. 彦脩檢校?知門下府事.

列傳卷第十九.


#高麗史107卷-列傳20-00-000
列傳卷第二十. 高麗史一百七.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史107卷-列傳20-韓康-000
韓康[*(韓)渥*(韓)脩*(韓)方信].

#高麗史107卷-列傳20-韓康-001
○韓康初名璟淸州人性酷好浮屠法高宗時登第累遷監察御史出守金州. 前此田賦常不滿額守多坐罷康始至理屯田之廢者得穀二千餘石吏?民安以最徵爲禮部郞中. 歷工部侍郞*?{諫}議大夫國子大司成翰林學士. 忠烈朝知密直司事轉判三司事時兩府議國事皆顧望莫有主者始置宰樞所司存以康爲之後以贊成事致仕又加中贊致仕王召康曰: “寡人在位已久今年換甲尤愼兢. 卿宜條陳可行事.” 康請修宗廟備樂器以嚴時祀禁諸司抑買市物掩?埋?放生禁屠止遊田之樂節肥甘之奉於祁寒盛暑置漿粥以賑飢渴. 又言: “先王相地鉗而置塔廟後人多以私意廢舊創新至使佛像露在草*閒宜命有司重修舊刹. 自古君王皆信佛法以興國祚. 殿下尤崇法華經若常誦壽量品則寶?益延矣.” 卒謚文惠. 子謝奇潽謝奇官至諫議大夫子永渥初謝奇以禿魯花?家入元永幼長輦?事仁宗皇帝官至河南府摠管以永貴贈謝奇翰林直學士高陽縣侯康僉太常禮儀院事高陽縣伯.

#高麗史107卷-列傳20-韓康-002
○渥忠宣時拜右代言. 忠肅立授選部典書知密直司事元詔王入朝渥從之. 時瀋王暠??王位讒構百端渥以奇謀脫王于禍功在一等賜鐵*券圖形壁上封上黨府院君賜宣力佐理功臣號. 累遷贊成事忠惠初進中贊及卒謚思肅後配享忠惠廟庭. 性勤愼有器局每事三思而行稍解蒙漢語. 子大淳公義仲禮方信大淳官至知都僉議司事忠定末貶爲機張監務公義封淸城君謚平簡子脩仲禮官至政堂文學封繼城君.

#高麗史107卷-列傳20-韓康-003
○脩字孟雲年十五中第善草隷. 忠定王命爲政房必?赤及王遜于江華脩從之由是名重一時. 恭愍王召復爲必?赤累遷代言典銓選辛旽方得幸於王其跡甚秘脩知之密啓: “旽非正人恐致亂願上思之非臣誰敢言?” 王方惑旽拜脩禮儀判書盖?之也. 旽敗王曰: “脩有先見之明.” 授理部尙書修文殿學士尋復拜右承宣知銓選. 辛禑立拜密直提學陞同知密直尋以韓安之族流于外召還封上黨君賜輸忠贊化功臣號封淸城君以判厚德府事卒年五十二人皆惜之謚文敬官?葬事. 學識行義爲世所重有柳巷集行於世. 子尙桓尙質尙敬尙德.

#高麗史107卷-列傳20-韓康-004
○方信有將略登第. 恭愍時累遷樞密院直學士出爲東北面兵馬使紅賊之亂與安祐等收復京城策勳爲一等陞政堂文學. 元立德興君爲王發遼陽省兵納之. 方信以僉議評理爲東北面都指揮使與金貴屯和州備東北時女眞亦寇邊方信遣忽面兵馬使全以道李熙李用藏等擊破之. 初北人金方卦娶我
度祖女生三善及三介生長女眞?力過人善騎射聚惡少橫行北邊畏我
太祖不敢肆. 
太祖世長咸州恩威素積民仰之如父母女眞亦畏慕自?及德興君兵壓西北王遣我
太祖將精騎一千往援之. 三善三介?其虛誘致女眞寇忽面三撒王命交州道兵馬使成士達發精騎五百往擊之. 三善三介陷咸州以道熙等?軍走還方信與貴進兵和州亦潰退保鐵關和州以北皆沒. 時國家兩地受敵又方信等敗?將士喪氣日夜望
太祖至聞
太祖引軍至鐵關人心皆喜將士膽氣自倍方信分遣麾下諸將往討之.
太祖亦引兵來會與貴等三面進攻大破之悉復和咸等州三善三介奔于女眞終不還. 王倚賴
太祖益重賜方信綵帛以旌其功及凱還賜宴內殿尋封西原君元以平紅賊功授奉訓大夫秘書監丞. 後拜贊成事以子安弑逆編配遠州. 辛禑遣?覆李英殺之. 子休安寧烈.

#高麗史107卷-列傳20-元傅-000
元傅[*(元)忠*(元)顥*(元)善之*(元)松壽].

#高麗史107卷-列傳20-元傅-001
○元傅原州人九世祖克猷佐太祖有功號三韓功臣官至兵部令傅登第直史館. 元宗朝拜樞密院副使累轉中書侍郞平章事. 忠烈初改贊成事判軍簿修國史與柳璥金坵同修高宗實錄得前樞密副使任睦史藁開視乃空紙也修撰官朱悅請劾之傅與璥沮不發以傅嘗直史館亦不納史藁故也. 咸平府宣慰使遣知事李爲刷雙城人物仍獻馬爲將還白王曰: “宣慰使獻馬今無酬*?恐非禮.” 王曰: “曾下相府相府之過.” 遂大怒流傅及許洪洪子藩于海島然傅等實不知也. 副知密直廉承益營救得免尋拜中贊. 傅嘗退食門生四五輩來謁命之坐與語曰: “予濫首鈞衡才不逮志物論何如?” 皆莫敢對方于宣在下坐對曰: “人謂公之爲政如其姓.” 傅大笑曰: “吾法吾姓輪至於此汝法汝姓將至何地?” 及卒謚文純. 子瓘卿瓘官至贊成事子忠卿別有傳卿子善之.

#高麗史107卷-列傳20-元傅-002
○忠字正甫八歲蔭補東面都監判官十八被召事忠宣於燕邸授禮賓內給事有龍陽之寵賜姓王氏改名鑄累轉右司尹王欲拜代言忠辭曰: “年少無知驟登三品取譏多矣. 喉舌之任願更擇人.” 王怒下旨曰: “忠不體予意多所違?宜追削所賜姓名.” 貶知鐵州事後王自元還忠迎謁鴨江?遇如初遂拜代言歷密直使僉議評理. 忠肅留元侍從大臣皆携*?{貳}忠獨終始一節忠肅復位還國陞授贊成事賜推誠佐理功臣號. 忠宣謂忠肅曰: “元忠世家舊臣盡忠輔翊. 且連外戚非他臣比.” 又謂忠曰: “永肩乃心輔爾主.” 然自後漸見?外閑居五年忠惠初復爲贊成尋如元賀正. 忠肅復位忠落職因留元受帝命帶虎符爲武德將軍兼提調征東都鎭撫司事後五年東還卒. 性端*慤無城府雖不學善處事子顥翊?.

#高麗史107卷-列傳20-元傅-003
○顥年十八蔭補護軍席父勢狂縱累遷三司左使依德寧公主鎭合浦. 恭愍時拜贊成事顥聞元討張士誠募將于我欲避之求爲楊廣道都巡問使王不許封成安府院君遣之. 還拜判三司事初顥欲代洪彦博秉權?彦博有異志又?韓可貴具榮儉等不追捕奇轍之黨. 於是下顥可貴榮儉獄對置王素惡顥使李蒙古大卽獄中椎殺之幷其黨郞將李連孫屍于朱橋外.

#高麗史107卷-列傳20-元傅-004
○善之生七歲以父任爲西面都監判官官累左右衛護軍. 忠宣在元召見驟拜右副代言知三司事又襲父職爲昭信校尉征東都鎭撫時忠宣留燕邸殊無歸意善之與金深謀奉王還國?旨罷歸. 忠肅初貶知沔州後判繕工寺俄轉大司憲判典儀寺. 忠宣竄吐蕃忠肅留元國人分曹流言者多. 善之守正不撓士論多之累遷同知密直司事尋罷爲檢校僉議評理家居六年卒年五十. 爲人多能處事安詳善琴碁常劑藥活人?者日踵門應對無惰容. 子龜壽松壽.

#高麗史107卷-列傳20-元傅-005
○松壽登第補春秋脩撰忠惠王御書筵安震言: “臣等備員兩府未可竟日侍講宜擇端士以備顧問.” 遂薦松壽及閔湜判三司李齊賢等又進言: “玉之有瑕者必待良工雕琢然後成其寶器人君豈皆無失必待良臣啓沃然後能成其聖德.” 因曰: “元松壽中贊傅之曾孫宰相善之之子. 臣等不?侍講之時宜令此人常在左右講?道義.” 王從之. 忠穆時拜獻納與獻納郭忠秀劾贊成事鄭天起告身未出而直入政房題品人物且?其妻常在倡家王怒下松壽等鞫之宰相臺諫詣閤營救不得竟罷. 忠定三年出爲西海道按廉恭愍卽位東還松壽迎謁于道風儀淸秀進退有度王知其非常人卽擢爲內書舍人兼左副代言委以機密日見親信轉知奏事. ?銓注愼重名器不少私王嘗欲授僧職召之辭以疾. 又以尹澤有翊戴功命補其孫二人陵壇直松壽止注一人. 他日王問之對以闕少未能盡奉旨澤松壽座主也王由是益敬重見松壽至必起待之. 松壽嘗在妻服命出視事松壽奏曰: “承宣非獨臣且在服視事無古禮.” 王然之.

#高麗史107卷-列傳20-元傅-006
十年王避紅賊南狩松壽扈從監察司以事劾睦仁吉仁吉與宦官?于王欲令臺官分司京城以沮之. 松壽力言不可遂止. 賊平策扈從功爲一等松壽典機務八年常懷憂懼涕泣乞代王曰: “卿進如卿者可代.” 乃擧李岡以代除簽書密直司事賜忠勤贊化功臣號. 十四年拜政堂文學未幾?辛旽罷. 明年旽益用事憂憤成疾卒年四十三. 有宰相器國人惜之王命有司葬之加等謚文定. 子序庠.

#高麗史107卷-列傳20-金連-000
金連.

#高麗史107卷-列傳20-金連-001
○金連字器之海陽縣人以富稱籍內侍補門下錄事累遷兵部侍郞八闕會失儀坐罷. 後歷樞密院副使刑部尙書忠烈初爲慶尙道都指揮使督修東征戰艦忽夢所佩金魚墜地自解曰: “身章已去不可久留.” 遂引年乞退以知都僉議致仕又加僉議侍郞贊成事致仕卒年七十八謚良簡. 性淳厚凡慶弔人無*閒親?世以此多之.

#高麗史107卷-列傳20-金富允-000
金富允.

#高麗史107卷-列傳20-金富允-001
○金富允初名用成?山郡人隷左都知侍衛軍補校尉. 忠烈以世子如元富允從之雖値險艱執節不移世祖知其名授武德將軍征東行中書省理問所官. 忠烈卽位錄侍從功賜鐵*券曰: “歲己巳寡人歸自元朝至婆娑府聞林衍構亂危社稷從臣震驚莫知所圖爾能敷陳利害夾輔寡躬還入天廷遂蒙帝眷請兵而東誅姦復國以?于今. 予嘉乃功遵元朝之制: 功臣雖有罪十犯然後一論至子孫亦如之. 宜體朕意益竭心力訓爾子孫與國咸休.” 累拜軍簿判書鷹揚軍上將軍歷資政院副使知密直司事典理判書. 二十八年知都僉議司事. 明年以贊成事致仕卒. 性公正質樸無華嘗爲選軍別監處決得中. 子就起官至軍簿判書.

#高麗史107卷-列傳20-鄭仁卿-000
鄭仁卿.

#高麗史107卷-列傳20-鄭仁卿-001
○鄭仁卿瑞州人高宗末蒙兵來侵屯稷山新昌仁卿從軍乘夜攻壘有功補諸校. 忠烈以世子如元仁卿從行世子還至婆娑府有告林衍變者時仁卿父臣保守麟州仁卿潛渡江就父具知衍逆狀來報世子欲還京師奏帝請兵來討之諸從臣皆思歸猶豫仁卿獨力勸世子從之. 累遷上將軍. 忠烈卽位策侍從功爲一等陞其鄕富城縣爲瑞州郡. 十六年王請罷東寧府復歸于我仁卿敷奏甚悉帝聽納王嘉之以副知密直特授西北面都指揮使. 哈丹賊攻陷和登二州王避兵江華仁卿留守西京?而逃來. 尋進同知密直司事時國家選良家處女方禁婚仁卿犯禁流海島. 二十五年判三司事俄遷都僉議贊成事後加中贊致仕賜號壁上三韓三重大匡推誠定策安社功臣又命圖形壁上賜錄*券. 三十一年卒年六十九謚襄烈. 性謹直初以舌人知名所至有聲績嘗受帝命爲武德將軍征東省理問官子*유信英信和信綏皆至顯官.

#高麗史107卷-列傳20-權?-000
權?[*(權)溥*(權)準*(權)廉*(權)鏞*(權)適*(權)和*(權)近].

#高麗史107卷-列傳20-權?-001
○權?字晦之樞密副使守平之孫嘗有遯世志父翰林學士?强留之請於朝爲門下錄事傾家?供其費?不得已就職宰相柳璥謂曰: “子有文學不宜爲吏.” 令赴擧果中第. 遷閣門祗候出爲禮昇孟价四州副使. 自是揚歷中外皆以廉勤精明稱. 留守東京舊有一庫賦民綾羅貯之名甲坊充貢獻?餘甚多皆爲留守所私. ?撤甲坊以一年所收支三年貢司戶有盜民租者碎其腦于庭觀者股栗. 忠烈初徵拜典理摠郞. 所居里火延燒千餘家?家在其中獨完人以爲愛民之報. 嘗按三道行文書但用鈴板未嘗發一吏令行禁止. 其按慶尙也晉州副使白玄錫未之任先用州吏所齎銀幣到官重*?{斂}御衣對綾羅絲價私用之甫州副使張悛家在丹山與州近遣州人耕?其田??劾之悛壯元及第玄錫曾爲省郞同受汚名士林恥之.

#高麗史107卷-列傳20-權?-002
轉國子祭酒左司議大夫晉州守崔?所貢綾羅?王命考問邑吏以?爲按廉?折絲價對與??罷. 宰相言: “?爲民革弊而罷孰有憂民者?” 尋復其職遷判衛尉寺事掌試取士多知名士權漢功金元祥崔誠之蔡洪哲白?正後皆爲名相. ?耿介不苟合自除三品十年不遷久之乃拜承旨陞密直提學乞退甚篤以知僉議府事致仕後加贊成事致仕忠宣三年卒年八十四. 性淸儉謙遜酷信浮屠斷?肉四十年子孫以時獻新衣則必解舊所服以與貧乏?中常無餘衣自號夢菴居士. 江南僧紹瓊泛海而至?欲出家師事之恐爲子溥所沮未果會溥不在遁入禪興社剃髮溥馳至大哭?曰: “將復鬚髮我耶此予素志也.” 得疾趺坐而逝. 孫準有寵於王特謚文淸.

#高麗史107卷-列傳20-權?-003
○溥字齊萬初名永忠烈五年年十八登第明年又中殿試累遷僉議舍人. 忠宣受禪置詞林院溥與朴全之等俱爲學士寵幸無比尋拜右副承旨. 忠烈復位以溥及趙簡金台鉉金祐掌銓選陞密直學士累轉知都僉議司事. 忠宣復位拜贊成事判摠部事王命注七品以下武選. 忠肅朝拜僉議政丞判摠部事加領都僉議使司事永嘉府院君賜推誠翊祚同德輔理功臣號又嘗爲征東行省員外郞中王府斷事官. 溥性忠孝惠族姻睦僚友嗜讀書老不輟嘗以朱子四書集註建白*?{刊}行東方性理之學自溥倡註銀臺集二十卷又與子準?集歷代孝子六十四人使壻李齊賢著贊名曰孝行錄行于世. 爲人無圭角久典銓衡?爵營産時人以爲視其父?之淸懸遠也. 子準?煦謙壻齊賢宗室璹珣皆封君. 子宗頂祝髮亦封廣福君世號一家九封君. 溥以*?{?}宰退老準領門生稱壽時人榮之. 忠穆二年年八十五?疾命左右扶起端坐而逝謚文正. 煦謙自有傳.

#高麗史107卷-列傳20-權?-004
○準字平仲登第謁忠宣于燕邸擢爲代言自是恩寵愈隆賞賜無?奏帝拜武衛將軍合浦萬戶後授密直副使尋知司事命國?都監以銀五十斤買中贊安珦第賜之. 又賜金盞. 元尹申汝桂妻金氏徙宅率婢僕行有惡少十餘人大呼擔金氏走汝桂奔告淑妃金氏妃之姨也使人追之至十里許?之而散獲一人乃準家人也巡軍畏權氏勢莫敢究治. 忠肅嘗移御準第周觀屋宇之美歎曰: “非寡躬所敢當也.” 王與瀋王暠相持群不逞多附瀋王準守義不變事定拜贊成事. 曹?之變準閉門不出?敗忠惠封吉昌府院君開府置僚屬. 納準外孫女是爲和妃. 王以殖貨爲事準進?一千錠忠穆薨準與耆舊大臣上書于元請立恭愍及卽位. 準有疾醫問不絶卒年七十二王慟悼謚昌和. 性純重寡言笑儀表秀偉倚勢奪土田納賄賂以致鉅富. 子廉適.

#高麗史107卷-列傳20-權?-005
○廉字士廉忠肅時授三司副使襲父爵爲宣武將軍合浦鎭邊萬戶後爲選軍別監授田有法人便之. 俄遷左常侍. 忠肅納其女爲壽妃封廉玄福君後拜僉議贊成與梁載有隙罷. 復封玄福君卒. 子鏞鉉鎬鈞鑄.

#高麗史107卷-列傳20-權?-006
○鏞初名鎰嘗爲合浦萬戶割剝軍吏市金銀鑄器擅發傳騎輸私貨. 元顥代鎭合浦具鏞事移式目都監慶尙道察訪金漢丘牒監察司居民又訴之. 監察司庇不問恭愍引奉使者訪民疾苦得其狀下巡衛府命鄭桓鞫之. 桓亦依違不治王怒召石抹都事曰: “鏞族黨滿國人不敢治其罪汝能治之乎? 不能則直以告.” 石抹慙?良久曰: “鏞貪汚人也敢不窮治.” 後爲密直副使雲岩寺僧言於都堂曰: “公等與王共理一國而國不理使人主獄而囚逸則誰任其咎?” 鏞曰: “吾聞釋敎見性成道爾亦能見性乎?” 僧曰: “見性與否聞言可知不必問也.” 諸相以鏞爲失言. 後以子瑨弑逆編配遠州辛禑遣人殺之.

#高麗史107卷-列傳20-權?-007
○適爲忠惠嬖幸累遷判典客寺事元廢忠惠命忠肅復位囚適及上護軍金銳于巡軍杖流海島. 忠惠復位授密直代言賜推誠勁節功臣號歷判密直司事僉議?理封花山君. 恭愍初改封吉昌君拜贊成事紅賊陷西京適率僧兵赴征後賜端誠保節翊戴功臣號. 恭愍見弑適以權瑨近親罷. 卒謚原靖.

#高麗史107卷-列傳20-權?-008
○皐未詳其遷歷. 初封文化君後封永嘉君位至檢校侍中年八十六卒謚忠靖. 皐嘗與其子正郞侃爭田召侃不至怒蹴侃妻墮胎死監察司鞫之時有人曰: “皐本貪殘人也蹴殺子婦非父也侃?父意非子也.” 子儼侃僖僖子和衷近遇.

#高麗史107卷-列傳20-權?-009
○和辛禑時爲淸州牧使有固城妖民伊金自稱彌勒佛惑衆云: “我能致釋迦佛. 凡禱祀神祇者食馬牛肉者不以貨財分人者皆死若不信吾言至三月日月皆無光矣.” 又云: “吾作用則草發靑花木結穀實或一種再穫.” 愚民信之施米帛金銀恐後馬牛死則?之不食有貨財者悉以與人. 又云: “吾?遣山川神倭賊可擒也.” 巫覡尤加敬信撤城隍祠廟事伊金如佛祈福利無賴輩從而和之自稱弟子相誣?. 所至守令或出迎?之及至淸州和誘致其黨縛其渠首五人囚之馳報于朝都堂移牒諸道悉捕斬之. 判事楊元格信奉其說至是逃匿搜獲之杖流道死. 累官至密直副使出牧全州兼元帥斬倭二級以獻禑遣人賜酒帛自此以後入
本朝.

#高麗史107卷-列傳20-權?-010
○近初名晉字可遠一字思叔少好學. 恭愍朝年十八登第唱名入庭王怒曰: “彼少者亦登第耶?” 同知貢擧李穡對曰: “將大用不可少之也.” 選補史翰爲王府必?赤. 本國選文士應擧京師近再中鄕試以年少不赴除成均直講藝文應敎. 辛禑時歷禮儀軍簿正郞典校副令拜左司議大夫與同僚上書曰: “書云: ‘學于古訓時惟立事.’ 又云: ‘不學墻面?事惟煩.’ 自古聖賢之君未有不學而能理萬機之政者也. 殿不卽位之初有志于學首開書筵國人相慶以望*大平. 近年以來或作或輟人皆缺望. 願殿下不忘初志復開書筵或命大臣論議或令左右講?以通經學義理之宗以觀古今理亂之變非禮勿視勿禮非聽勿禮勿言非禮勿動以副三韓臣民之望以動四國觀聽之心則實萬世無窮之福也.”

#高麗史107卷-列傳20-權?-011
又上*?曰: “從諫如流人君之美德責難於君臣子之忠義也. 書曰: ‘惟木從繩則正后從諫則聖.’ 又曰: ‘股肱惟人良臣惟聖.’ 故爲人君者不可以不從諫爲人臣者不可以不責難. 此臣等所以敢冒天威仰瀆聰聽也. 古之人君深居九重躬攬萬幾日親賢士大夫以守至正. 至於出入之際必有警?之節徐驅而行塵不及軌前導後衛以?行人故百姓但聞其聲不見其面君位以尊民心以敬戴之如天畏之如神. 今者殿下專事逸豫興居無節或晝或夜從以數騎馳聘道路百姓望見龍顔知之者驚駭失望以爲殿下何至此極也不知者以爲無賴豪俠之徒指而侮笑此臣等所以夙夜痛心深爲殿下惜之也. 而?人君一身與宗社爲體不重其身是不重其宗社也馳騁之際馬或驚倒危懼甚矣不審殿下何不自重縱不自重其柰宗社何? 昔者漢文帝將馳下峻坂袁?*?{諫}曰: ‘馬驚車敗陛下縱自輕柰高廟太后何?’ 文帝嘉納故後世皆稱文帝之德以爲賢君. 殿下天資英邁過於文帝豈宜此事獨出其下? 此臣等所以敢言不諱以冀殿下之從之也. 天之有晝夜猶人之有動息也. 人君奉若天道一動一靜皆當法乎天也. 易曰: ‘嚮晦入宴息.’ 傳曰: ‘人君動法於日出入有節言人君晝則動而爲政以法乎天之日出而爲晝也及嚮昏晦入居於內宴息其身以法乎天之日入而爲夜也.’ 古之聖王昧爽丕顯坐以待旦辨色視朝以聽庶政至于日中?所以法乎天日也故天愛人君降之遐福. 今者殿下夜遊晏起其於法天法日之道何如? ?今四方兵興饑饉?臻民業蕩盡國勢將危. 此誠殿下夙夜憂勤勵精爲治之時也. 殿下不以爲意耽樂於內馳騁於外玩細娛忘遠慮一朝如有緩急將何以處之? 臣等念此深爲痛心. 又?耽樂以蕩其志馳騁以勞其身誠非貽養精神以保天年之術. 殿下春秋鼎盛血氣未定此亦不可不戒也. 臣等愛君之心不能不爲殿下惜之也. 願自今無敢輕出馳騁道路方夜而寢及朝而興端居高拱親近大臣訪以時政得失問以古今理亂從容談笑涵養德性非法不道非禮不行日愼一日雖休勿休則殿下有從諫好善之美而無蕩志勞身之憂天位益尊聖德益昌宗社益重人民益附天命益新王業益永而隣國益慕之矣. 實我三韓萬世無疆之福也.” 書上禑命更書以進.

#高麗史107卷-列傳20-權?-012
又上*?曰: “嘗觀自古國家理亂興亡之故莫不由祖宗修德憂勤於創業之初從諫敬畏於守成之日以垂其統亦莫不由子孫驕*?{淫}侈肆於富貴之餘荒*?{淫}慢遊於危亂之際以墜其緖驕怠愈甚亂亡愈速千載之遠同一軌也. 昔者大禹勤儉而得天下其孫*大康{太康}盤遊滅德黎民咸貳厥弟五人作歌以諷而不悟以失其國. 成湯寬仁而得天下其孫太甲縱欲敗度幾墜湯緖伊尹作書以諫然後悔過遷善爲商令王. 武王惇信明義而有天下其孫昭王巡遊無度而不返?王驕侈拒諫而出奔宣王有志申甫補闕而中興. 三代之後從諫好善之君莫如漢文帝唐太宗故漢唐之理於斯爲盛. 拒諫飾非肆志盤遊之君莫如秦二世隋煬帝故秦隋之末群盜?起雖以秦之强隋之富而亡不旋踵. 是知敬愼修德從諫改過理之本也驕*?{淫}拒諫荒怠慢遊亂之本也. 書曰: ‘與治同道罔不興與亂同事罔不亡.’ 爲人君者不可以不戒也. 我太祖憂勤垂統萬世列聖相承畏天勤民遵守憲度馴致*大平祖宗數百年積累艱難之業傳至殿下付?之任可謂重矣. 君位惟艱所係至重一念不謹或以貽四海之憂一日不謹或以致千百年之患雖在理平無事之時猶當兢畏儆戒以備不虞. ?當國家危急之際可不愼哉可不懼哉? 今水旱相仍饑疫?至公無數月之儲民乏一夕之資老弱轉于溝壑餓??於道路加以隣國屯兵近境侵我封疆誘我人民倭賊又深入爲寇州縣騷然?爲賊藪守令不能禦將帥不能制自古危亂之極未有甚於此時者也. 積薪?火不足喩其急剝床以膚不足喩其切也. 救時之急宜若奉漏沃焦猶恐不及. 此誠殿下恐懼修省夙夜憂勤奮發有爲之時也. ?者臣等與憲府上書*?{諫}微行殿下英明果斷優容弗?卽賜兪允端居九重數月不出從諫之德改過之美光今邁古日月增輝群僚相與慶於朝百姓相與?於野中外翕然以望理平者于玆有月矣. 今當危亂多艱之際不以修省戒懼爲念復事遊幸晝夜馳騁以人君之尊乘匹馬而行數離深宮之固馳驅委巷之中侍衛之臣挾弓劒而守空宮公卿百僚不知殿下所在. 寧知盜賊之伺候內應者與夫反*閒刺客不在於國中乎? 萬有强暴之徒乘*閒竊發則倉卒之變甚可畏也此臣等所以夙夜痛心深爲殿下危之也. 自古人心難測禍亂無常危必生於所安變必生於所忽備患之道誠不可不嚴. 理安之日猶恐變生?今多盜益爲寒心. 殿下承祖宗積累艱難之業縱不自重將柰宗社何? 知過而不從諫是益其疾也知危而不修政是促其亡也此聲若出聞于四方盜賊之欲乘?者豈不自幸? 將帥之往敵愾者豈不失望? 民心豈不益離? 國勢豈不益危? 此臣等所以當夜不寐當食而嘆?心痛念不能自止者也. 伏望遠稽歷代興亡之故深念祖宗付?之重無敢逸豫以?萬幾之政無敢遊幸以備非常之變從諫必行毋或失信端居高拱親近宰輔經國之謀制寇之策廣咨博訪夙夜憂勤?精圖治修德行政以收民心信賞必罰以明國典則將士自奮盜賊自息而隣國不敢謀强暴不敢肆祖宗之業傳於無窮殿下從諫之德?美於*大甲{太甲}中興之功同符於宣王編諸信史後世稱聖明矣.”

#高麗史107卷-列傳20-權?-013
又上言: “今倭寇四侵反*閒刺客往來京城. 殿下以數騎馳騁道路終夜不返臣等深爲殿下危之.” 禑曰: “我誠有此愆非卿輩忠誰肯言之?” 後近又與獻納成石?極諫禑醉甚欲射之. 遷判典校寺事執政擬近代言禑曰: “此人爲諫官使予不得遊幸何可近侍? 合令防倭耳.” 取筆勾去. 拜成均大司成歷禮儀判書左代言陞密直副使. 辛昌立授厚德府尹轉簽書密直司事昌遣近及門下評理尹承順如京師請親朝近齎禮部責異姓爲王咨還中路私自?視旣至先詣昌舅李琳私第示之然後付都評議使司. 近上書論辨李崇仁罪諫官劾以黨比崇仁欺詐罔上流牛峯縣.

#高麗史107卷-列傳20-權?-014
恭讓朝憲府上*?曰: “今以權近私?咨文之故問尹承順承順言: ‘與近復命約明朝謁侍中李琳. 翌日將往琳第道遇近. 近曰: @吾已謁然旣相遇更與之進. 旣見琳予以病在家. 近將咨文藏
聖旨筒置於其家開見後乃付都堂.’ 臣等謂此咨本國宗社存亡所關宜直付都堂會宰相同?. 近累日私藏私自開?隱密謀議漏洩天機陰謀難測不忠莫甚. 請更究問依律決罪.” 王命勿問遠配寧海. 郞舍尹紹宗等上書復論私?之罪請正典刑命杖一百徙流興海. 臺諫復交章請罪又移金海. 尹?李初之獄起逮繫淸州尋以水?免歸漢陽. 又貶益州尋宥之歸忠州. 在謫著入學圖說及五經淺見錄自此以後入
本朝.

#高麗史107卷-列傳20-閔漬-000
閔漬[*(閔)祥正].

#高麗史107卷-列傳20-閔漬-001
○閔漬字龍涎驪興人平章事令謨五世孫也. 元宗朝擢魁科. 忠烈時由祗候遷殿中侍史累轉禮賓尹. 忠宣以世子如元漬與鄭可臣從之. 一日帝命公卿議征交趾詔與漬等同議對稱旨授翰林直學士朝列大夫. 後元欲復征日本令本國造戰艦王入朝欲陳東征不便漬以左副承旨從行漬偶閱杜氏通典及唐太宗征高麗魏徵諫曰: “高麗如石田得之無益.” 乃示僉院洪君祥因語曰: “倭之於大元豈?若唐之於高麗乎? ?往歲之役本國民力竭矣. 今若不寢乃吾民何? 惟公圖之.” 君祥曰: “君有命敢不從.” 漬以君祥言議從臣欲罷造艦印侯張舜龍曰: “此朝廷大事豈以一僉院言止之乎?” 漬曰: “後若有詰我自當之非諸君所知也.” 遂白王罷之人以漬爲勁直. 世子諷王令西京留守安悅致仕欲以從臣代之漬以悅年未七十爲辭王乃止. 世子怒謂漬曰: “揚人之惡以釣其名卿有焉.” 陞密直學士添設也尋罷. 王嘗遣內僚高汝舟令漬製詩漬饋汝舟白酒靑瓜汝舟白王曰: “漬雖宰相其貧無比.” 王乃賜米一百碩. 久之授集賢殿大學士僉光政院事改同知密直司事監察大夫詞林學士承旨加判密直司事. 忠宣初以僉議政丞致仕. 忠肅八年起爲守政丞封驪興君.

#高麗史107卷-列傳20-閔漬-002
十年漬與駕洛君許有全興寧君金*거如元表請召還忠宣漬自述其表略曰: “?爾小邦依于上國. 太祖皇帝龍興之際契丹遺種漏逃天網?入我疆朝廷遣哈眞?刺兩元帥討之. 我忠憲王遣陪臣趙?等運粮助戰以滅之. 兩元帥與?等盟曰: ‘今我二國約爲兄弟世世子孫無相忘也.’ 我忠敬王以世子入朝端遇世祖皇帝回自南征將繼大統命我忠敬王還國襲爵. 忠烈王亦以世子入侍天庭世積忠勤釐降公主得生嗣子前王璋. 前王年十六承詔入侍世祖皇帝冊爲世子降詔云: ‘嗣惟汝嫡親實我甥.’ 自是留侍輦?歷事五朝沈?德澤貪戀寵光但期作善以盡忠不覺執迷而獲罪. 雖云遠謫是帝師興福之鄕若復尋思亦君父滌瑕之藥但在自新之遲速豈無如舊之恩憐? 臣等曾無匡救之能?及顚?之患. 又迫桑楡之晩景靡堪犬馬之戀懷旣難逃歲月之如流恐遂隔音容而入地故增深痛共切哀祈. 伏望矜我王失計而無他憐老物忘軀而到此賜籠鶴得還之翼令復舊巢指海鼇更戴之齡祝延聖?.”

#高麗史107卷-列傳20-閔漬-003
又獻書都堂曰: “方今天下土地之廣人民之衆自有宇宙以來無與今日比者. 然未聞一夫不獲其所一物不得其宜者實由諸相公贊襄燮理之功. 伏惟前王以世祖之外甥歷事五朝凡三十餘載但以廣作勝緣祝延聖?爲己任. 一旦不覺執迷獲戾於天遠謫西土者于今四年豈不痛哉? 小邦人民旣非木石誰無犬馬戀主之情然天遙地隔蚊?之鳴上達無由但日夜呼泣而己. ?漬等曾被任用荷德費恩旣極名位年且耆?豈不百倍于常情乎? 然雷霆之威無所不震驚懼失措罔知所圖但仰望天日而??海隅者久矣. 今諸相國閣下將使四海之內無一物不得其所. 若未達殘陽戀主之情忽先朝露以沒則可謂孤負盛代恨及黃泉. 由是忍病登途備嘗艱險幸存餘喘匍匐而來. 伏望諸相公哀我王遠謫殊方累經歲月憐老軀生度三千餘里欲申微願善爲敷奏導宣聖澤回我王萬里之行則漬等雖老忘軀報德之心不後於龜蛇.” 漬等留元半歲餘爲瀋王黨所沮竟未達而還.

#高麗史107卷-列傳20-閔漬-004
十三年卒年七十九謚文仁. 忠烈嘗命漬增修鄭可臣所撰千秋金鏡錄國家多故未暇及焉. 後與權溥同校撰成名曰世代編年節要上自虎景大王?于元王分爲七卷幷世係圖以進. 又撰本國編年綱目上起國祖文德大王下訖高宗書凡四十二卷其昭穆之論與編年節要不同. 漬稍有文藻而多俗習心術不正*?{諂}事內人. 且不知性理之學其論有背於聖人至以朱子昭穆之議爲非所見之偏類此. 子祥正.

#高麗史107卷-列傳20-閔漬-005
○祥正忠烈二十七年登第. 明年又中殿試歷宰碩州寶城江華又按西海楊廣所至有聲績. 其爲楊廣也聞有以貨賄輸權貴者驛遞過境卽使吏搜取牒送國?由是豪强屛氣無敢犯令. 忠肅時爲司憲掌令嘗以事被劾遇赦赴臺*?{糾}正再呼曰: “蒙赦掌令!” 又內書舍人卜祺乘醉廷辱祥正曰: “風憲官蒙赦復職古所未聞. 君且休彈*?{糾}.” 聞者笑之. 累轉知密直司事尹碩孫琦之獄起王在元遣祥正與趙炎輝蔣伯祥仁守等鞫之. 其黨有訴寃於上國者遣使覆問伯祥等皆以受?枉法論輸憲司祥正獨不染命長監察以榮之. 官至贊成事摠裁銓注?損官職以復古制. 恭愍元年卒年七十二. ?性剛烈不能容人之過雖在骨肉不少假貸. 子濡琡璿琇賢濡登第官累代言祥正以濡不孝告監察司鞫之濡具服尋逃琡璿琇賢以罪流于島恣橫不入島杖之移配他所.

列傳卷第二十.


#高麗史108卷-列傳21-00-000
列傳卷第二十一. 高麗史一百八.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史108卷-列傳21-閔宗儒-000
閔宗儒[*(閔)?*(閔)思平*(閔)?*(閔)霽].

#高麗史108卷-列傳21-閔宗儒-001
○閔宗儒平章事令謨玄孫也. 年甫十一選爲王子始陽府學友十九調淸道監務. 郡多大姓號難治宗儒不受請謁繩之以法以最聞. 秩滿補都兵馬錄事兪千遇 時爲都兵馬使見而奇之妻以女未幾籍內侍. 忠烈時累遷三司右尹轉判通禮門事拜密直知申事知典理監察司事進密直副使改銓曹尙書崇福館使復爲密直副使刑曹判書尋罷. 久之起爲典法判書權授判密直司事監察大夫遙授贊成事. 忠宣元年以重大匡僉議贊成事判選部事致仕. 忠肅六年封福興君八年革異姓封君者宗儒例罷復以贊成事致仕. 明年王留元未歸權漢功等怨王欲請立瀋王上書中書省聚黨逼百官署名人皆畏勢迎合或有詭避者有人持紙諷署名宗儒叱曰: “臣爲君隱直在其中至如欺罔是可忍耶? 吾雖老不爲若賣.” 遂?之其人?而退. 十一年卒年八十謚忠順. 天資莊重美風度明識典故優於吏幹不妄交遊篤於宗族未嘗干謁公退便杜門謝客?掃庭堂淨如也. 性好馬聞人有良馬必購致之每繫堂下朝夕愛賞晩年喜絲竹廣植花卉以聲伎自娛. 子??.

#高麗史108卷-列傳21-閔宗儒-002
○?字樂全生而姿相不凡外王父兪千遇見而奇之曰: “兒他日必貴.” 姨夫故相金?聞其言養于家. 國俗幼必從僧習句讀有面首者僧俗皆奉之號曰仙郞聚徒或至千百其風起自新羅. ?十歲出就僧舍學性敏悟受書旋通其義眉宇如?風儀秀雅見者皆愛之. 忠烈聞之召見宮中目爲國仙. 登第補東宮僚屬累轉僉議注書改秘書郞遷軍簿正郞賜銀緋以版圖正郞兼世子宮門郞賜金紫. 忠宣受禪除秘書少尹. 忠烈復位隨例免從忠宣在燕邸凡四年後爲羅州牧使及忠宣襲位召爲典儀副令改選部議郞知製敎陞密直承旨兼司憲執義尋以平壤尹罷. 閑居又四年賜俸祿如舊. 忠肅卽位授選部典書寶文閣提學. 明年拜密直副使又爲大司憲如元賀正. 時忠宣在都以?舊僚待遇無比後封驪興君. 忠惠授密直司事進賢館大提學知春秋館事. 忠肅後四年卒年六十七謚文順. 居第置園林每花時召客置酒賦詩以爲樂好賢愛士待孤寒晩進尤致情禮. 子思平愉?渙渙自有傳.

#高麗史108卷-列傳21-閔宗儒-003
○思平字坦夫少有器局政丞金倫號知人以女妻之. 學日進試補散員別將不樂武資讀書益力. 忠肅朝登第調藝文春秋修撰歷藝文應敎成均大司成監察大夫封驪興君嘗從忠定朝于元及卽位以勞拜僉議?理賜輸誠秉義?贊功臣號進贊成事商議會議都監事. 恭愍八年卒年六十五謚文溫. 性溫雅睦親姻善交遊居官處事不爲崖異常以詩書自娛所著及菴集行于世.

#高麗史108卷-列傳21-閔宗儒-004
○?登第忠惠時累遷左司議大夫. 忠定初拜密直代言. 恭愍朝封驪興君. 辛禑三年卒爲人嚴正無私一循繩矩. 子霽亮開.

#高麗史108卷-列傳21-閔宗儒-005
○霽字仲晦性溫仁淸簡不喜華侈好讀書一覽輒記長於史學. 恭愍朝年十九登第補國子直學選爲春秋檢閱稍遷典理正郞知製敎歷成均司藝典校副令. 辛禑時官累判典儀事出知春州事有惠政召還判少府寺事再遷典工禮儀判書. 辛昌時拜開城尹商議密直司事. 恭讓元年除藝文館提學轉簽書密直司事禮曹判書. 霽自少以知禮聞故及升樞府常兼禮曹又惡異端*?{淫}祀使工圖僕隷制?嗾犬逐僧巫狀於壁觀之一日王御經筵謂霽曰: “聞禮曹定服色省減佛事然乎?” 對曰: “服色欲禁異土之物佛事春秋藏經外當悉罷之.” 王曰: “不貴異物實是美德予亦衣?布若佛事先王所爲予何敢擅罷?” 復拜開城尹出爲漢陽府尹自此以後入
本朝.

#高麗史108卷-列傳21-金之淑-000
金之淑[(金)仁沇].

#高麗史108卷-列傳21-金之淑-001
○金之淑化平府人父鍊美風儀習容止?事無斷而人稱爲長者官至?知政事. 之淑元宗朝爲將軍三別抄之亂陷賊中無計得脫自投海隨波出沒賊以小艇追及取之. 至珍島將斬以徇承化侯溫救解之. 使當一面之淑密以賊狀再達于官軍及珍島敗王嘉其忠義賞以官. 忠烈朝累遷密直司事以判三司事如元賀聖節交趾人先入陳庭實. 之淑奏曰: “我國雖小自太祖奮義之初首先臣服兄弟有盟甥舅有親願先設幣陳賀.” 帝從之賜坐諸侯王列之淑禮貌詳閑觀者美之. 歷僉議?理同知光政院事?知機務尋改評理陞贊成事判監察司事. 時闊里吉思爲行省平章凡奴婢其父母一良者欲聽爲良宰相莫有止之者之淑謂曰: “世祖皇帝嘗遣帖帖兀來監國有趙石奇者訴良帖帖兀欲用上國法事聞. 世祖詔從本國舊俗此例具在不可變更.” 闊里吉思不敢復言加中贊致仕. 忠宣二年卒年七十三. 性廉潔剛正歷仕中外皆有聲績. 子仁瑾仁沇二女以家貧未嫁爲尼.

#高麗史108卷-列傳21-金之淑-002
○仁沇忠肅朝爲護軍時王被?留元仁沇與慶斯萬等請王還國潘王暠之黨惡之囚巡軍. 後拜知申事尋除密直副使又加贊成事. 王薨與征東省員外韓帖木兒不花前郞將盧英瑞等如元請忠惠襲位及元囚忠惠于刑部乃與金倫等繫于獄忠惠還國錄功爲一等封光山君. 忠穆爲元子在元以師傅朴仁幹卒手書招仁沇及府院君金永旽咸陽君朴忠佐等入侍宰樞不許故未赴. 恭愍卽位追念侍從功贈謚錄子孫. 子元命續命自有傳.

#高麗史108卷-列傳21-鄭?-000
鄭?.

#高麗史108卷-列傳21-鄭?-001
○鄭?字去非初名賢佐草溪人弘文公倍傑七世孫也. 元宗末擢魁科調全州司錄. 忠烈朝累遷吏兵二部摠郞歷宰三州皆有聲績. 後爲右常侍知內旨王以?正直命管齋醮都監. 忠宣時以僉議評理致仕屛浮華日以閱釋典持戒爲事卒年七十五. 子光祖光緖光度光祖子?. ?字孟淳官至判開城封八川君爲人精曉音律且以知禮聞後進皆就學焉謚良獻.

#高麗史108卷-列傳21-李混-000
李混.

#高麗史108卷-列傳21-李混-001
○李混字去華一字太初全義縣人. 元宗朝年十七登第調廣州?軍入補國學學正. 忠烈時累歷僉議舍人右副承旨陞副知密直司事文翰學士承旨加同知司事. 王嘗欲籍耽羅民戶隷內庫混極言不可王不悅時近幸多奉使擾民都堂言: “西北界人性暴悍不可以內旨擾之. 自今宜下都評議司司牒都指揮使亦可辦事. 驛吏逃散寔由傳遽之繁宜遣使整理. 近以內旨出使者相繼民受其弊宜經都評議司給驛然後行.” 近幸者疾之訴于王王怒命巡馬官執堂吏李紆訊其倡議者紆曰: “此事皆我所爲.” 王益怒命萬戶高宗秀必欲得情痛加榜掠紆誣服指混下混獄遂罷. 起知密直司事世子元賓陞密直司使銓曹判書集賢殿大學士修國史尋罷. 復起判密直司事又罷. 王謂左右曰: “人臣之節漸不如舊. 昔李混尹珤主銓選寡人欲以混弟子和爲行首混辭曰: ‘殿下不以臣爲不肖待罪銓曹. 臣弟爲行首則人謂臣何?’ 又以珤子安庇爲權務珤亦曰: ‘臣子年少臣又掌銓選不敢受.’ 皆固辭再三. 今之主銓選者先以美官授親戚不令寡人知之?敢辭乎? 此所以廉恥日喪世道日降也.” 王惟紹宋邦英旣誅忠宣得專國政以混爲僉議侍郞贊成事俄改中護.

#高麗史108卷-列傳21-李混-002
忠宣在元以賀正使召之至則與議選法更定官制. 於是密直重房內侍三官五軍皆罷失職者多怨之. 混與崔鈞金元具權準齎忠宣所定官制及批判還自元時宰樞會慈雲寺有人投匿名書云: “中護李混詣瀋陽王所議選法陞擢二子其餘所擧多親戚故舊. 誣上行私不宜任用.” 混大?及忠宣還國事皆令藝文館申奏故拜混大詞伯加壁上三韓未幾爲淑妃所?貶淮州牧使又貶禮州牧使召還拜僉議政丞致仕. 混性寬厚嘗與鄭?尹珤在政房相推致一日語曰: “吾輩交歡久?相告以過?” 混謂*?{?}曰: “人謂君巧.” 又謂珤曰: “人謂君好自尊宜改之.” ?乃謂混曰: “人謂君不廉然乎?” 混久典銓選性且不廉故其家富務*?散喜賓客好琴碁置別業于城南號曰福山莊數往來. 卒年六十一謚文莊. 詩文淸便長短句若干篇行於世. 嘗貶寧海得海浮査制爲舞鼓至今傳于樂府. 子異少穎悟登第任至成均樂正先卒無子.

#高麗史108卷-列傳21-崔誠之-000
崔誠之[*(崔)文度].

#高麗史108卷-列傳21-崔誠之-001
○崔誠之字純夫凡五易名阜?琇實誠之平章事甫淳四世孫也父毗一官至贊成事. 誠之未弱冠登第管記?林入補史翰. 選爲春宮屬從忠宣如元執政畏惡忠宣百計誘之使去誠之笑曰: “窮達在天?於利非士也.” 忠宣定內亂擁立武宗誠之居左右多所贊襄拜知監察司事. 奉策命還國忠烈喜賜衣一襲銀三斤. 及忠烈薨忠宣自元奔喪率百官肄卽位儀賜誠之?帶常與權漢功等召見無時及葬慶陵. 誠之時爲執義舊例中丞署名封玄宮俗傳封陵者不吉是日執義李彦?辭王命誠之押封且曰: “前程不在我乎?” 驟遷同知密直司事大司憲轉僉議評理進贊成事賜推誠亮節功臣號封光陽君.

#高麗史108卷-列傳21-崔誠之-002
忠肅七年元流忠宣于吐蕃撒思結之地去京師萬五千里時誠之從忠宣在元逃匿不見唯直寶文閣朴仁幹大護軍張元祉等十八人從至流所. 時人以爲誠之大臣也主辱忘恩全身引避君臣之義掃地矣. 時國人分黨相訴朝廷議立省比內地誠之與金廷美李齊賢等獻書都省陳說利害其議遂寢瀋王暠黨*?國家得失將言於朝廷誠之不肯署名主謀者同坐府中令錄事請署誠之?聲曰: “吾嘗備位宰相僉錄欲相*?{脅}耶.” 衆沮喪十一年上書乞退以光陽君家居畜聲妓召賓客淸談雅笑不問人*閒事居七年卒年六十六謚文簡官?葬事. 性剛直不妄語書法楷正詩?籍可喜尤邃陰陽推步法. 忠宣留元見太史院精曆數賜誠之內帑金百斤求師受業盡得授時曆術東還遂傳其學至今遵用之.

#高麗史108卷-列傳21-崔誠之-003
○子文度字羲民以世家子宿衛元朝. 樂觀濂洛性理之書事親孝性溫良人未嘗見其卒怒而遽喜官至僉議?理謚良敬. 子思儉.

#高麗史108卷-列傳21-蔡洪哲-000
蔡洪哲.

#高麗史108卷-列傳21-蔡洪哲-001
○蔡洪哲字無悶平康縣人. 忠烈朝登第補膺善府錄事稍遷通禮門祗候出守長興府有惠政. 已而?官閑居凡十四年自號中菴居士以浮屠禪旨琴書劑和爲日用. 忠宣素知其名及卽位將大用强起之除司醫副正驟陞密直副使由前祗候八遷爲相士林榮之又加知司事. 忠肅元年始正經界量田制賦洪哲爲五道巡訪計定使. 明年陞僉議評理轉三司使尋遷贊成事巡訪一年五道田籍粗畢然新舊貢賦多不均民不聊生. 性又貪?喜營私多取民田遂致鉅富. 王雖不直其所爲以有寵忠宣且與權漢功崔誠之善故未敢發. 至五年欲釐正之分遣臺官竟無*?{糾}擧者.

#高麗史108卷-列傳21-蔡洪哲-002
七年拜重大匡平康君. 子河中仕元秩五品以恩授洪哲奉議大夫*大常禮儀院判官驍騎尉大興縣子. 忠肅復位起爲贊成事時兩府以行邸用度不足科*?{斂}文武官布抽索富人財理問郞中蔣伯祥謂洪哲曰: “君爲老相强*?{斂}民財何也?” 洪哲曰: “非吾過也. 今王在燕邸多所須用有旨徵錢府藏虛竭不能*?{支}用不*?{斂}何爲?” 改封順天君進三重大匡賜純誠輔翊贊化功臣號命洪哲及安珪掌試梁載者王之嬖幸也操弄政柄士大夫多出其門載以李潤屬洪哲曰: “走馬看錦恐迷日五色.” 洪哲果取之. 王賜洪哲苧布五十匹珪玉帶五綜布六百匹. 忠惠後元年卒年七十九. 爲人精巧於文章技藝皆盡其能尤好釋敎嘗於第北構?檀園常養禪僧又施藥國人多賴之呼爲活人堂. 忠宣嘗幸其園施白金三十斤又於第南作堂號中和. 時邀永嘉君權溥以下國老八人爲耆英會製‘紫霞洞新曲’今樂府有譜. 初金方慶鎭北界悅龍岡官婢生一女洪哲娶之生河中河老河中別傳.

#高麗史108卷-列傳21-金怡-000
金怡.

#高麗史108卷-列傳21-金怡-001
○金怡字悅心一字隱之福州春陽縣人初名之?後改廷美忠宣王賜名怡. 初母夢天爛赤日輪帶赤暈入懷中因有身. 怡生而貌魁梧早有大志. 安珦嘗見之曰: “後當貴.” 年十餘爲都評議司?吏事雖鄙不憚識者異之. 忠烈十四年怡年二十四偶宿華藏寺夢王御正殿群臣擁衛祥雲掩苒王唱一句云: “靑雲紫氣知仙閣.” 怡?云: “綠髮淸談是貴人.” 王嘉嘆解衣衣之以此預知貴顯之兆. 是年調長興府?. 十六年哈丹入寇國家令州縣據險自保禁民出耕令出咸懼怡謂按廉姜就曰: “天兵制此小醜如?上肉耳何能到邊郡. 且食爲民天耕種有時時不可失請出耕.” 就曰: “如違令被譴何?” 怡退而嘆曰: “一夫不耕天下受飢從令不耕則餓死者衆不從而耕則受罪者我也.” 令民出耕. 賊果至燕?而滅他郡皆未穫唯此府大熟遠近賴之. 十八年秩滿召入內侍.

#高麗史108卷-列傳21-金怡-002
忠宣受禪尋遞位以前王在元見?于王資用不繼欲賣寶帶怡曰: “世寶不可輕?.” 遂貸錢以供頓. 三十年柳淸臣朴景亮等欲專國柄?忠宣言: “本國都僉議使司世祖皇帝已陞爲二品且賜印以寵之. 今其官亦受帝命除拜之與朝廷爲一朝廷大臣不敢凌蔑是國家萬全之策.” 忠宣深然之將表聞大寧君崔有?密語怡曰: “若從二人言東國之業已矣. 政令自中國出幾何不爲其所幷也.” 怡乘*閒具陳忠宣乃止. 後王與忠宣俱在元王聽群小?欲廢忠宣以瑞興侯琠爲子又以忠宣公主改嫁琠兩王之臣角立相傾怡懼禍將起密取忠宣受封詔冊潛帶腰*閒以他紙納空宣匣中緘封如故居數日宣匣果爲人所竊忠宣大驚怡密言曰: “臣恐不虞之變嘗取匣中書藏之請勿驚.” 月餘群小計垂成怡出所佩冊命以驗之事遂寢累遷版圖正郞.

#高麗史108卷-列傳21-金怡-003
三十四年王薨忠宣復位還國初忠宣在元資用闕乏衆議以爲就富豪借錢令本國償之怡曰: “本國素無蓄積近因父王赴都府藏?盡且*?{斂}民*閒公私俱?. 今官自稱貸而欲令民償之如小民何?” 從之. 授民部議郞試內府令兼繕工副令都津長充開城少尹兼?儲廣興倉義盈庫濟用司事凡錢穀出納皆委怡. 元年轉司憲執義陞右副承旨. 明年進密直副使. 五年王在元杖流金深李思溫于臨?疑怡黨於深等使贊成事權漢功等來鞫怡及其子護軍文貴于巡軍貶怡爲機張監務流文貴于合浦籍其家.

#高麗史108卷-列傳21-金怡-004
忠肅受禪拜同知密直司事轉僉議評理賜輸誠保節功臣號懿妃薨于元喪具未備怡燒骨納函棺身自?之每當朔望備羊酒親奠終三年. 後王欲仍?大都西山怡以百計止之不得貨術士以詭辭諭王曰: “安?本國無後禍.” 王從之還葬衍陵. 五年王遣司憲持平張元組于西北面問民疾苦元組才劣未有發摘獨擧怡橫*?{斂}皮弊事忠宣聞之以怡方扈從流元組引月島. 七年加贊成事慶山君. 八年以連權漢功蔡洪哲等繫于巡軍尋釋之. 時柳淸臣吳潛等謀立瀋王暠會英宗崩泰定帝登極淸臣等未遂其謀. 又請立行省罷國號帝然之遣平章政事闊兒察中書怯烈等于本國忠宣還自吐蕃聞之對怡歎曰: “我祖統三爲一立高麗號于今四百有餘年. 我忠憲王首先歸順忠敬王親朝釣魚山又謁世祖皇帝于?梁蒙賜玉帶父忠烈王爲駙馬世承帝眷爲天下諸國榮觀. 何不幸及我以二三奸臣之謀遂墜我祖業乎? 祖宗何辜?” 不復血食因泣下謂怡曰: “復高麗號卿有之. 昔皇慶初叛臣之裔洪重喜等訴于帝立行省削國號. 卿歷奏祖宗臣服之功奉帝旨遂罷行省. 今又宜盡力圖之.” 怡乃與崔誠之李齊賢等上書都堂爲陳利害都堂從之. 復拜贊成事十三年陞僉議政丞. 明年改中贊加賜推忠保節同德功臣號圖形功臣堂賜田及臧獲. 卒年六十三謚匡定. 性豁達有長者風久從忠宣有負?之勞終始一節. 子文貴忠惠初以密直使掌銓注上護軍朴連白王曰: “近日銓注不公.” 王命收還批判果有改注者乃杖流文貴于加羅山防禦所.

#高麗史108卷-列傳21-李仁琪-000
李仁琪.

#高麗史108卷-列傳21-李仁琪-001
○李仁琪?林人性寬厚美風儀習禮度以武勇顯爲護軍. 疾重房諸將?勢使氣抗辱之諸將訴忠宣忠宣雖直仁琪以諸將皆上國婦寺黨不得已削仁琪職. 未幾超授知?部事俄遷判中門事. 忠肅三年卒.

#高麗史108卷-列傳21-洪彬-000
洪彬.

#高麗史108卷-列傳21-洪彬-001
○洪彬字文野南陽人其先世居燕. 彬宿衛內庭積其勞以長官薦授大都路覇州同知歷松江府判官都水監經歷*大常禮儀院經歷. 忠肅被讒留元彬爲王出死力訟其屈而別白之及王復位東還彬從之王念彬功將留之奏授征東省理問所官拜都僉議贊成事判軍簿事. 忠肅薨遺命彬權征東省事時曹?作亂率彬及省官等襲忠惠宮?敗死餘黨皆繫巡軍獨宥彬及省官. 元聽?黨訴遣使執忠惠及彬等以歸囚王于刑部又械彬等于獄使中書省樞密院御史臺宗正府翰林院雜訊之. 忠惠不能自明事殆矣. 彬曰: “?王之奴奴而欲?其主王法所不赦王罪當從末?. 彬以先王遺命權行省事事干邦憲者彬實當之. 王不當坐.” 辭氣慷愾人皆爲彬危之彬曰: “吾王之子吾不直之何以見先王地下乎?” 王復位策勳爲一等封唐城君開府. 仍奏彬爲行省郞中王被執如元彬與德成君奇轍權征東省與轍蔡河中等封內帑. 初代言印?自元將封內帑急馳馹來馹騎至斃. 彬謂?曰: “君之來國人皆謂復正三韓. 今但封府庫耶?” 奮袂而出自後托疾不肯視事.

#高麗史108卷-列傳21-洪彬-002
忠穆嗣位有許政者中原人也誣彬以爲: “印?奉王命來彬擧手?然曰: ‘皇帝使八歲童?國國之安危可知.’ 因辭去二日不朝.” 引蔡河中爲證事聞. 中書省遣人來鞫之二人言卒??反抵罪彬曰: “吾不可久於此.” 遂如元爲興國路摠管後還國. 恭愍卽位拜右政丞賜推誠翊戴同德?義輔理功臣號封唐城府院君與洪彦博李公遂提調政房頃之辭職. 王遣內人起之彬杜門不出宰樞會其家請之乃出尋又辭. 卒年六十六謚康敬. 子壽山仕至通禮門副使.

#高麗史108卷-列傳21-曹益淸-000
曹益淸.

#高麗史108卷-列傳21-曹益淸-001
○曹益淸昌寧人. 忠肅朝爲中郞將. 忠惠襲位在元政丞鄭方吉等交構王父子時益淸自忠惠所來忠肅召謂曰: “王奪吾從臣職何也? 雖瀋王暠爲王豈至如此? 吾欲如元奏帝何如?” 益淸力陳父子相傳之法言甚切至忠肅嘉納之累遷大護軍. 與代言尹桓謀去忠惠所狎惡少輩執宋八郞洪莊等囚之?掠甚峻洪莊欲釋憾?益淸貶爲濟州安撫使. 後與李芸奇轍等在元上書中書省極言忠惠貪*?{淫}不道請立省以安百姓. 忠定時拜贊成事. 恭愍初益淸家奴買宣城達魯花赤魯連祥馬及連祥叛諸相議欲起兵捕之益淸獨不可曰: “一騎可呼何必起兵?” 有人?云: “益淸受連祥馬.” 監察司杖其奴鞫之奴不承監察司又劾益淸行*?{淫}祀請罪之王不允. 後拜左政丞封夏城府院君賜純誠直節同德贊化功臣號. 二年卒謚襄平. 辛禑二年配享恭愍廟庭.

#高麗史108卷-列傳21-裴廷芝-000
裴廷芝.

#高麗史108卷-列傳21-裴廷芝-001
○裴廷芝字瑞漢初名公允大丘縣人. 甫十歲屬禁衛爲都知. 元宗十一年還都舊京. 廷芝年十一負?扈從以功補隊正. 忠烈時以別將從萬戶印侯擊哈丹于燕岐拔劒躍馬所向披靡流矢貫輔車?瘡復戰??甚衆超授中郞將. 侯携以如元帝召見曰: “勇士也.” 賜白金五十兩. 後兩府擧以爲忠淸全羅兩道察訪挫奸猾撫孤獨一境安集. 忠宣受禪授護軍王謂: “富國莫先於農.” 設典農司有備倉以廷芝幹其事. 忠肅五年耽羅賊魁金成等叛以廷芝爲存撫使討之旣還授密直副使. 八年黨獄起杖流竹林防護. 其子天慶請以身代不聽遂俱竄及還閉門謝病日以琴碁自娛. 明年卒年六十四. 爲人于思而?體貌魁梧人皆服武略不知有吏能口不言利家無十金. 子成慶天慶咸慶.

#高麗史108卷-列傳21-孫守卿-000
孫守卿.

#高麗史108卷-列傳21-孫守卿-001
○孫守卿家世單微. 忠肅時爲大護軍. 忠惠被徵如元守卿侍從有勞錄功爲一等爵其父母妻子賜田及臧獲. 忠穆卽位拜僉議?理進贊成事. 忠穆薨奉忠定如元及卽位封義昌君屢召守卿謝病不就遂封推誠宣力翊戴定遠功臣判三司事義昌府院君尋拜都僉議政丞. 本國嘗受帝命使臣奉詔來則王出迎餘則否丑驢奉御香來申德隣安吉祥等畏威使王出迎守卿爲相不能擧正. 有僧因訟奴婢辱丑驢亡匿丑驢怒取守卿辭一日丑驢道遇守卿以館穀之薄欲鞭之守卿走馬以免憲司劾以*?{?}宰被辱時人譏之. 恭愍朝釋器之獄起守卿以辭連逮獄尋斬之.

列傳卷第二十一.


#高麗史109卷-列傳22-00-000
列傳卷第二十二. 高麗史一百九.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史109卷-列傳22-朴全之-000
朴全之.

#高麗史109卷-列傳22-朴全之-001
○朴全之竹州人也父暉官至典法判書. 全之年未弱冠登第歷史翰. 忠烈五年元世祖詔選衣冠子弟入侍全之與焉. 因留元與中原名士遊商?古今山川風土如指諸掌王重之元授征東省都事. 旣還除吏兵二部侍郞以年少官高上章辭出守安東. 王愛其才召拜殿中尹知製敎. 時忠宣爲世子命令侍講多所輔導. 又從世子如元不憚艱險. 及世子受禪置詞林院以全之崔?吳漢卿李?爲學士掌銓注命全之等撰卽位敎賜綾絹紬苧布各十五匹尙乘鞍馬. 後又賜全之漢卿?權永紅?. 王常屛左右幸詞林院與全之等謀議政理手賜酒食後容盡日或至夜分賜宮燭送至其家寵幸無比. 尋拜三司左使詞林學士承旨遷密直副使爲中京留守. 忠烈復位以讒見罷.

#高麗史109卷-列傳22-朴全之-002
忠宣復位以東宮舊僚封延興君. 忠肅八年守僉議贊成事致仕. 時瀋王之黨誣王以罪上書都省逼全之署名. 全之奮然曰: “狗奴敢汚我邪?” 遂遣其子瑗聞于王所. 及王還國拜瑗右副代言任銓選. 起全之視事以老固辭乃授政丞致仕賜推誠贊化功臣號俸祿如故. 十二年卒年七十六. 謚文匡. 爲人溫和慈愛遇事少剛果. 幼在襁褓外王父李藏用見之曰: “此兒必克家好養之.” 及長通經史究術數誨人不倦與人交不立崖岸. 藏用盡傳其家所寶書籍. 忠宣嘗召入內廣平江陵二君侍. 王令各自書名以示曰: “誰享國者?” 全之不敢對. 王固要之良久避席曰: “觀兩君筆蹟亞君當璧矣.” 不數月廣平卒江陵果爲嗣. 其識見如此. 子遠初名瑗登第仕至政堂文學有寵忠肅久典政柄. 性仁柔頗有??之?.

#高麗史109卷-列傳22-吳?-000
吳?.

#高麗史109卷-列傳22-吳?-001
○吳?初名漢卿字月?海州人. 元宗初中監試第一選爲東宮侍學登第調南京司錄轉中書注書. 忠烈朝由僉議舍人出守金寧府. 考滿拜軍簿摠郞除書未到?以爲秩已滿不可留遂行. 無何按廉劉顯在金寧爲賊所刺闔府被鞫?獨免. 官累左司議大夫詞林院學士踐歷華要至僉議贊成事監春秋館事知選部事仍令致仕. 忠肅元年卒年七十三. 謚文溫. 學問精博. 在朝雖無著績然寬簡無華知大體有長者風. 子璲珽瓚.

#高麗史109卷-列傳22-李?-000
李?.

#高麗史109卷-列傳22-李?-001
○李?字溫古初名方衍慶州人三韓功臣金書之後. 少好學博通百家有能詩聲. 人或試以强韻援筆輒賦若宿構然. 尙書李松縉一見奇之曰: “大器也.” 登第調廣州司錄被選直翰林院. 忠烈以詩賦親試文臣得九人?居第二. 歷起居中書舍人出爲安東府使以?民弊興學校爲務. 累轉軍簿摠郞陞右司議大夫詞林院學士俄遷大司成密直承旨改典法判書. 忠宣奉仁宗靖內難革本國積弊?上書略曰: “殿下樹勳帝室?遇日隆誠宜有功不伐居寵若驚又與朝臣和如水乳. 且名器至重無功之人不可妄授?及族黨乎? 其詐稱父王之賜竊府庫錢穀者人皆疾之不可不察. 其賜給土田除有功外一切收之. 官冗員多?費?祿. 除六部尙書外餘悉幷省比年旱荒民皆艱食宜罷不急之役.” 王嘉納超拜政堂文學商議都僉議司事進贊成事. 忠肅卽位拜檢校政丞臨海君. 七年子齊賢掌試領門生稱壽忠宣賜銀甁二百米五百石以供其費. ?及妻皆康强無恙當世榮之. ?嘗倚齊賢勢多奪人臧獲哀訴者日踵門. 校勘崔沔縊於?門辨違都監決還沔家. 八年卒年七十八. 謚文定. 爲人體貌魁梧局量寬洪. 然在廟堂無所建白. 及解官居閑日與儒釋逍遙詩酒*閒. 子?齊賢之正齊賢自有傳.

#高麗史109卷-列傳22-尹莘傑-000
尹莘傑[朴孝修].

#高麗史109卷-列傳22-尹莘傑-001
○尹莘傑字伊之慶州杞溪縣人. 忠烈朝登第調南京司錄. 時博士只占一經多非其人. 嚴其選必通五經然後爲之. 莘傑被薦爲四門大學博士. 忠宣卽位授右獻納江陵府翊善使傅忠肅. 後忠宣惡莘傑有寵於忠肅貶知寧海府尋除選部議郞. 及忠肅立拜右副代言寶文閣提學知製敎進密直副使選部典書. 累遷知密直司事陞藝文大提學賜純誠輔理功臣號. 以事?王王杖辱之. 忠宣命莘傑李齊賢爲試官. 莘傑以選部典政柄干請州郡聚錢財欲設學士宴. 王以命出忠宣疑其貳於己卽罷莘傑以朴孝修代之. 官至僉議評理封杞城君. 卒年七十二謚莊明. 無子. 爲人嚴重訥言. 歷仕兩朝久典銓選不以私輕重之時稱長者.

#高麗史109卷-列傳22-尹莘傑-002
孝修素有淸操. 累官至代言. 及代莘傑取士王嘉其淸白賜銀甁五十米百石令辦學士宴. 孝修淸節益著. 後封延昌君卒.

#高麗史109卷-列傳22-許有全-000
許有全.

#高麗史109卷-列傳22-許有全-001
○許有全初名安金海人. 元宗末登第. 忠烈時爲監察侍史. 王信嬖幸之讒囚巡馬所將杖于市無敢救者. 巡馬指諭高宗秀得幸出入臥內. 白王曰: “監察爲王耳目彈*?{糾}百官今以小人之讒而杖之人謂上爲何如主?” 再三譬解乃得免. 遷國學司藝銓曹侍郞累轉都僉議?理知密直司事忠肅初封駕洛君賜端誠守節功臣號. 加守僉議贊成事致仕. 拜政丞復封駕洛君. 忠宣流吐蕃有全與閔漬等如元請召還. 有全時年八十一妻亦老病欲止之*?曰: “人皆有一死. 豈以妻病身老忘吾君而自逸乎?” 屬其子榮侍疾遂永訣而去. 聞者歎之. 後九日妻沒. 有全至元留半歲爲瀋王黨所沮竟不能達而還.

#高麗史109卷-列傳22-朴忠佐-000
朴忠佐.

#高麗史109卷-列傳22-朴忠佐-001
○朴忠佐字子華咸陽人. 祖之彬衛尉尹生四子皆登第. 長曰莊仕至軍簿摠郞生忠佐. 忠佐自幼嗜學登第. 忠肅朝按全羅嬖人朴連傳內旨認良民爲隷. 忠佐執不許連?曰: “按廉不敬王旨?如弊紙.” 王怒杖流海島. 召還除監察持平移病不出改藝文應敎命監慶尙?稅又不就. 尋遷內書舍人累轉密直提學開城尹. 忠穆時拜贊成事. 入侍書筵講貞觀政要因言燕昭王築黃金臺迎郭?事. 賜?五十錠. 尋判三司事賜純誠輔德?贊功臣號封咸陽府院君. 忠定元年卒年六十三. 性溫厚儉約. 雖爲卿相居室衣服如布衣時好讀易老不輟. 子?珽瓊?璵.

#高麗史109卷-列傳22-尹宣佐-000
尹宣佐.

#高麗史109卷-列傳22-尹宣佐-001
○尹宣佐字淳?侍中瓘七世孫. 生而穎異七歲能屬文. 忠烈朝擢魁科由金海掌書記入補秘書郞直文翰署. 忠宣初授左正言再轉右思補. 累遷內書舍人選部議郞按全羅道以剛直聞. 陞都津令. 忠肅素聞其名及卽位授成均祭酒命掌符印在左右. 轉監察執義與尹莘傑白元恒進講資治通鑑. 尋以事罷. 復授執義. 時瀋王暠得幸英宗誣王以罪欲奪其位患得之徒皆附焉. 權漢功蔡洪哲等邀驪興君閔漬永陽君趙瑚等欲請立暠會百官慈雲寺督署呈省書人爭?之. 宣佐獨曰: “吾不知吾君之非. 臣而訴君狗?不爲.” 唾之而去. 由是臺諫文翰得不署名. 事定中書以其書歸之. 王數其不署者而嘆曰: “非宣佐在憲司則其他未可知也.” 時王留元五年財用?乏暠黨知其然封府庫以沮輸運. 宣佐檄察官趙琯督責主者輸運乃行. 王歸國除判典校俄以民部典書出尹漢陽. 旣而王及公主如龍山謂左右曰: “尹尹淸儉故使牧民汝曹愼勿擾?.” 忠惠元年引年致仕. 忠肅後四年親注守令至鷄林尹輟筆思曰: “朝臣盈廷無如尹尹.” 卽注之其見信於王類此. 明年拜僉議評理藝文館大提學監春秋館事仍令致仕.

#高麗史109卷-列傳22-尹宣佐-002
忠惠後四年得微疾呼子女而前曰: “今之兄弟多不相能者由有爭也.” 命子粲書文契均分家業且戒之曰: “和而無爭以訓汝子孫.” 言畢整衣冠而卒年七十九. 生平不治産性不飮酒未嘗戱謔歌舞. 愼交遊重然諾閑居常若待賓. 唯以經史自娛有質疑者輒據經以對. 老莊刑名之書靡不硏窮故學者多歸之. 詞翰淸便一時表箋多出其手. 子?粲?.

#高麗史109卷-列傳22-李兆年-000
李兆年[*(李)承慶].

#高麗史109卷-列傳22-李兆年-001
○李兆年字元老京山府人. 父長庚本府吏恭儉有威鄕人嚴憚之. 老而家居府官出入聞喝道聲必下床伏地俟其聲不聞然後復坐. 兆年少懷志節有器局力學能文. 年未冠神彩秀發草溪鄭允宜使其府一見知爲異人以其子妻之. 忠烈二十年以鄕貢進士登第調安南書記累轉爲禮賓內給事出知陜州入爲秘書郞. 三十二年從王朝元王惟紹宋邦英離*閒王父子諸從臣皆懷疑縮縮走匿曹?最先去. 惟兆年恃無他進退惟謹. 例遠竄歸而居鄕者十三年未嘗一出言訟其非罪. 忠肅見留于元五年瀋王暠內懷??左右多反覆. 兆年發憤獨如元獻書中書省訟王之直. 朝廷美之. 忠肅還國授監察掌令轉典理摠郞存撫關東. 召拜判典校事加軍簿判書.

#高麗史109卷-列傳22-李兆年-002
忠惠王以世子入朝丞相燕帖木兒見之大悅視猶子. 因忠肅辭位奏帝錫王命. 時太保伯顔惡燕帖木兒專權待忠惠不禮. 忠肅復位忠惠宿衛于元時燕帖木兒已死伯顔待忠惠益薄. 忠惠與燕帖木兒子弟及回骨少年輩飮酒爲謔因愛一回骨女或不上宿衛. 伯顔益惡之目曰撥皮. 俗謂豪俠者爲撥皮從臣皆?望不敢言. 兆年進戒曰: “殿下事天子宜日愼一日. 何乃?禮縱情以速累乎. 然此非殿下之過. 殿下長於阿保之家所共遊者多無賴子其後朴仲仁李仁吉實左右之. 殿下孰從而聞正言見正事乎? 儒者雖朴拙皆能習經史識廉恥. 殿下目之爲沙箇里此何等語耶? 殿下能遠?倖親儒雅改行自飭則可不然天威咫尺其嚴乎?” 王不能堪其言踰墉而走. 曹?之亂忠惠被徵至燕兆年從之. 伯顔蓄宿憾使王與?黨辨. 兆年慷慨發憤謂李齊賢曰: “吾欲面訴丞相前. 其意可回. 列戟守門莫叫其?. 幸其出田城南吾當上書道左碎首馬蹄下死明吾君. 吾子其把筆書吾書.” 夜起沐浴鷄鳴將行伯顔適以是日敗書不果上. 然聞者莫不悚然曰: “膽大於身李公是.” 已忠惠襲位還國錄功當得樞密. 王曰: “兆年老矣其志可嘉.” 乃授政堂文學藝文大提學封星山君.

#高麗史109卷-列傳22-李兆年-003
王嘗步自北宮彈雀于松岡. 兆年徑進?曰: “殿下寧忘明夷之時乎? 今惡少假威略婦女攘財貨民不樂其生. 臣恐禍在朝夕. 此而不恤顧玩細娛乎? 殿下聽老臣言去便?用賢良?精圖治不復慢遊則老臣雖死瞑目於地下矣.” 初商人林信女丹陽大君之婢也賣沙器爲業. 王見而幸之有寵授信大護軍. 一日信?奇輪王右信親往毁輪家. 至是幷諫之. 且曰: “臣過蒙國恩位至政堂於臣足矣惟上所裁.” 王盛怒不納旣而溫言謝遣之兆年旣歸第. 嘆曰: “王年方强而肆欲吾旣老矣又無助. 不去必及於禍. 且數諫而不納責有所歸. 今兆年旣不能順其美適足以增其惡. 非臣所以愛主也不如去.” 明日匹馬還鄕不交人*閒事.

#高麗史109卷-列傳22-李兆年-004
後兆年弟延慶見王王曰: “爾兄辱我.” 延慶以?狂對. 王喜賜米豆五十石布五百匹. 三年策侍從功爲一等賜誠勤翊贊勁節功臣號圖形壁上. 爵其父母妻子賜田及臧獲. 明年卒年七十五. 謚文烈. 爲人短小精悍志堅確敢言以嚴見憚. 每入見王聞履聲曰: “兆年來矣.” 屛左右整容以俟. 所歷多有聲績. 恭愍朝議功贈星山侯配享忠惠王廟庭. 子褒官至檢校侍中. 性淳厚循循蹈禮. 褒子仁復仁任仁美仁立仁達仁敏. 仁復仁任自有傳. 仁美判書仁立同知密直司事仁達注*薄{簿}仁敏門下評理. 兆年姪承慶.

#高麗史109卷-列傳22-李兆年-005
○承慶蒙古名帖木不花. 入仕元朝歷御史廉訪諸路以能斷決聞. 累遷遼陽省?政. 恭愍六年奔母喪東還. 明年元遣遼陽省事塔海帖木兒召之承慶不赴. 王拜爲門下侍郞平章事. 八年紅賊陷邊都元帥李?懦不能軍遣承慶代之督諸軍. 九年承慶在生陽驛以諸將不盡力擊賊憤?不食. 遂得疾還家不視事. 王對諸宰相稱賞承慶忠義不置賜忠勤勁節?謀威遠功臣號. 尋卒.

#高麗史109卷-列傳22-李穀-000
李穀.

#高麗史109卷-列傳22-李穀-001
○李穀字中父初名芸白韓山郡吏自成子也. 自??擧止異常稍長知讀書??忘倦. 早喪父事母孝. 爲都評議使司*椽{?}吏. 忠肅四年中擧子科. 硏窮經史一時學者多就正焉. 七年登第調福州司錄?軍. 忠惠元年遷藝文檢閱. 忠肅後元年中征東省鄕試第一名遂擢制科. 前此本國人雖中制科率居下列. 穀所對策大爲讀卷官所賞置第二甲宰相奏授翰林國史院檢閱官. 穀與中朝文士交遊講?所造益深. 爲文章操筆立成辭嚴義奧典雅高古不敢以外國人視也. 奉興學詔還國尋復如元. 本國授典儀副令元授徽政院管勾轉征東省行中書省左右司員外郞.

#高麗史109卷-列傳22-李穀-002
元屢求童女于本國穀言於御史臺請罷之代作*?曰: “古之聖王其治天下也一視而同仁. 雖人力所至文軌必同而其風土所宜人情所尙則不必變之. 以爲四方荒?風俗各異苟使同之中國則情不順而勢不行也. 勢不行情不順而善治之雖堯舜不能矣. 昔我世祖皇帝臨御天下務得人心. 尤於遠方殊俗隨其習而順治之. 故普天率土歡欣鼓舞重譯來王猶恐或後. 堯舜之治蔑以加也. 高麗本在海外別作一國苟非中國有聖人邈然不與相通. 以唐太宗之威德再擧伐之無功而還. 國朝肇興首先臣服著勳王室. 世祖皇帝釐降公主仍賜詔書?諭曰: ‘衣冠典禮無墜祖風.’ 故其俗至于今不變. 方今天下有君臣有民社惟三韓而已. 爲高麗計者當欽承明詔率祖攸行修明政敎朝聘以時與國咸休可也. 而乃使其婦寺之流根據中國寔繁有徒?恩恃寵反撓本國至有冒干內旨爭馳傳遽歲取童女絡繹輦來. 夫其取人之女以媚于上爲己之利此雖高麗自取之也旣稱有旨豈不爲國朝之累乎? 古昔帝王發一號施一令天下??望其德澤故稱詔旨曰德音. 今屢降特旨奪人室女甚爲不可. 夫人之生子鞠之育之將以望其反哺也. 無尊卑之別華夷之*閒其爲天性一也. 抑彼風俗寧使男異居女則不出若爲秦之贅壻然凡致養于父母者有女之尸焉. 故其生女也恩斯勤斯日夜望其長能有以奉養. 而一朝奪之懷抱之中送之四千里外足一出門終身不返其爲情何如也? 今高麗婦女在后妃之列配王侯之貴而公卿大臣多出於高麗外甥者. 此其本國王族及閥閱豪富之家特蒙詔旨或情願自來且有媒聘之禮焉固非常事. 而好利者援以爲例凡今使其國者皆欲妻妾非但取童女而已. 夫使于四方將以宣布上恩詢咨民隱. 詩不云乎: ‘周爰咨詢周爰咨諏.’ 今乃使于外國貨色是?不可不禁也. 側聞高麗之人生女者卽秘之惟慮不密雖比隣不得見每有使臣至自中國便失色相顧曰: ‘胡爲乎來哉? 非取童女者耶非取妻妾者耶?’ 已而軍吏四出家搜戶?. 若或匿之則繫累其隣里縛束其親族鞭撻困苦見而後已. 一遇使臣國中騷然雖?犬不得寧焉. 及其聚而選之姸醜不同. 或啖其使臣而飽其欲雖美而舍之舍之而他求. 每取一女閱數百家. 唯使臣之爲聽莫或敢違. 何者? 稱有旨也. 如此者歲再焉或一焉*閒歲焉. 其數多者至四五十. 旣在其選則父母宗族相聚哭泣日夜聲不絶及送于國門牽衣頓?欄道呼號. 悲痛憤?有投井而死者有自縊者有憂愁絶倒者有血泣喪明者. 如此之類不可?記. 其取爲妻妾者雖不若此逆其情取其怨則無不同也. 書曰: ‘匹夫匹婦不獲自盡民主罔與成厥功.’ 恭惟國朝德化所及萬物咸遂高麗之人獨有何罪而受此苦乎? 昔東海有寃婦三年天旱. 今高麗有幾寃婦乎? 比年其國水旱相仍民之飢莩者甚衆豈其怨歎能傷和氣乎? 今以堂堂天朝豈不足於後庭而必取之外國乎? 雖承恩於朝夕猶懷父母鄕黨人之至情也. 而乃置之宮掖愆期虛老時或出之而歸之寺人終無嗣者十之五六其怨氣傷和又何如也. 事有小弊而爲國之利者容或有之. 然不若無弊之爲愈也?無益於國家取怨於遠人其爲弊不小者哉? 伏望渙發德音敢有冒干內旨上瀆聖聽下爲己利而取童女者及使于其國而取妻妾者明示條禁絶其後望. 以彰聖朝同仁之化以慰外國慕義之心消怨致和萬物育焉不勝幸甚.” 帝納之. 本國除判典校寺事.

#高麗史109卷-列傳22-李穀-003
忠惠後二年奉表如元. 因留居凡六年元授中瑞司典簿. 時本國官爵猥濫奴*肄{隷}亦得軒冕. 殿中崔江求爲正尹穀聞之寄詩云: “不妨正尹生前得猶勝中書死後加.” 安就趙溟死後皆拜中書故云. 忠穆襲位還國穀寓宰相書曰: “惟吾三韓國之不國亦已久矣. 風俗敗壞刑政紊亂民不聊生如在塗炭. 幸今國王受命之國民之望之若大旱之望甘澍. 然國王以春秋之富謙恭??一國之政聽於諸公則其社稷安危人民利病士君子之進退皆出於諸公. 夫進君子則社稷安退君子則人民病此古今之常理也. 然則用人又爲政之本也. 盖用人則易知人則難. 不問邪正不論高下唯貨是視唯勢是依附我者雖姦*?{諂}而進之異己者雖廉謹而退之則其用人不旣易乎? 用人易故政日亂政亂故國家隨以危亡. 此不待遠求諸古實目前之明鑑也. 古之人知其然於一進退人之際而必察其所行所從來惟恐?于貨而奪于勢也. 然猶朱紫相奪玉石相混其知人不旣難乎? 卽今本國之俗以有財爲有能有勢爲有智. 至以朝衣儒冠爲倡優雜劇之戱直言正論爲閭里狂妄之談宜乎國之不國也. 穀之所以離親戚去鄕國久客於輦?之下者正爲此耳. 比聞諸公所以輔政更化者. 與前日甚不相遠. 名雖尙老而少者實主其柄名雖尙廉而貪者實執其權旣斥惡少而大者不悛其惡旣改舊臣而新者反附其舊. 知人不難用人甚易. 似非國王委任之意. 朝廷聞之得無不可乎? 或曰: ‘不必寓書諸公? 徒見其怒而無所益也.’ 穀應之曰: ‘社稷苟安人民苟利將具本末言之朝*延{廷}達之天子豈以諸公之怒而便含?耶?’ 是用敢貢狂?之說惟諸公之垂察焉.”

#高麗史109卷-列傳22-李穀-004
順帝幸上都穀扈從. 本國拜密直副使累陞知司事進政堂文學封韓山君. 以頒朔還國. 與李齊賢等增修閔漬所撰編年綱目又修忠烈忠宣忠肅三朝實錄. 與陽川君許伯掌試取金仁琯等. 穀伯徇私多取世家不學子弟憲司彈之不出新及第依牒復還于元. 中書差監倉本國拜都僉議贊成事. 尋還國. 忠定卽位穀以嘗請立恭愍不自安遊關東. 明年元授奉議大夫征東行中書省左右司郞中. 又明年卒年五十四謚文孝. 性端嚴剛直人皆敬之. 所著稼亭集二十卷行于世. 子穡自有傳.

#高麗史109卷-列傳22-禹倬-000
禹倬.

#高麗史109卷-列傳22-禹倬-001
○禹倬丹山人父天珪鄕貢進士. 倬登科初調寧海司錄. 郡有妖神祠名八鈴民惑靈怪奉祀甚瀆. 倬至卽碎之沈于海*?{淫}祀遂絶. 累陞監察*?{糾}正. 時忠宣蒸淑昌院妃倬白衣持斧荷藁席詣闕上*?敢*?{諫}近臣展*?不敢讀. 倬?聲曰: “卿爲近臣未能格非而逢惡至此卿知其罪耶?” 左右震慄王有?色. 後退老禮安縣. 忠肅嘉其忠義再召不起. 倬通經史尤深於易學. 卜筮無不中. 程傳初來東方無能知者倬乃閉門月餘?究乃解敎授生徒. 理學始行. 官至成均祭酒致仕. 忠惠三年卒年八十一.

#高麗史109卷-列傳22-安軸-000
安軸[*(安)宗源*(安)輔].

#高麗史109卷-列傳22-安軸-001
○安軸字當之福州興寧縣人. 父碩以縣吏登第隱不仕. 軸生而穎悟力學工文中第調金州司錄選補史翰除司憲糾正. 忠肅十一年中元朝制科授遼陽路盖州判官. 時忠肅被留于元. 軸謂同志曰: “主憂臣辱主辱臣死.” 乃上書訟王無他. 王嘉之超授成均樂正. 盖州守遣人禮請王方嚮用故不能去. 累遷右司議大夫. 忠惠卽位命存撫江陵道. 有文集曰關東瓦注. 入判典校知典法事. 忠肅復位凡得幸忠惠者皆斥之或以軸爲所斥者親罷之. 旣而起爲典法判書?內竪用事者又罷. 忠惠復位又拜典法判書轉監察大夫. 自樂正至監察大夫皆帶館職表箋詞命多出其手. 以檢校評理出牧尙州. 時母在興寧軸往來以盡孝. 忠穆立召爲密直副使累陞僉議贊成事監春秋館事. 與李齊賢等增修閔漬所撰編年綱目又修忠烈忠宣忠肅三朝實錄. 執事者不喜儒罷封興寧君已而復職四年疾作乞致仕復封興寧君. 卒年六十二謚文貞. 處心公正持家勤儉. 嘗曰: “吾平生無可稱四爲士師凡民之屈抑爲奴者必理而良之.” 碩早沒軸敎二弟輔輯俱登第輔輯事之亦如父. 子宗基宗源.

#高麗史109卷-列傳22-安軸-002
○宗源字嗣淸年十七登第忠穆時選補史翰. 秩滿當遷同僚沈東老年高位下宗源讓之. 軸聞而喜曰: “讓德之先也. 我讓於人人誰捨我? 我家有人殆益昌乎?” 後一年始調三司都事. 恭愍初授典法正郞. 時田民刑訟皆聚典法裁決平允人稱其明. 累遷侍御史出按楊廣道. 王避紅賊南幸宗源來謁於道先往忠州備供御. 左右?曰: “按廉到忠州已踰嶺而遁矣.” 王信之遣中使執以來. 使者至忠州見宗源在館辦供頓執與俱來. 王知其誣釋不問. 王次陰竹吏民皆逃匿. 以宗源不能供張下巡軍貶知淸風郡事. 後爲典法摠郞. 辛旽擅權士大夫爭趨附之. 有執政者言: “吾等薦公於領相諫官可得宜速往謁.” 宗源辭曰: “我本?懶趨勢非吾所能也.” 執政?反?之出爲江陵府使有惠政. 未久而代民立生祠以祀之. 閑居七八年屛*跡不出. 及旽誅起爲司憲侍史遷右司議大夫.

#高麗史109卷-列傳22-安軸-003
辛禑卽位與左司議柳?門下舍人金濤起居舍人朴尙眞獻納林孝先正言盧嵩閔由誼上書都堂曰: “宦者爲患趙高而下班班可見. 我忠宣王吐蕃之辱忠惠王岳陽之禍皆由伯顔禿古思龍普之所爲也至於前日萬生大逆極矣. 今主上幼?當親老成以養德性不可復令宦者朝夕狎?壅蔽聰明以至誤國. 至於魂殿旣有都監敬供朝夕不可復令宦者紛然聚會以基固寵之地. 伏惟諸相國爲國深慮. 擇其忠謹者十餘人以備宮內掃除之役. 其別賜及祿俸毋得疊受以費國用其餘徒黨各令從便毋使復爲國家之患.” 時禑年幼政出宰相故宗源等獻書冀其處置宰相不以爲慮. 歷成均大司成右常侍進大司憲. 時執義金承得等希池奫意請誅林樸宗源畏其勢莫敢言. 改判崇敬府事未幾封興寧君尋以門下評理復兼大司憲賜純誠補祚功臣號. 與同僚上*?言: “自古宦寺擅權必至誤國故我祖宗擇臣僚有德行者給事左右宦官不過數人以備宮??掃未嘗授以文武官爵. 先王卽位之初亦遵古制. 其後宦寺?緣乘*閒用事廣樹朋黨卒有萬生之禍可勝嘆哉. 逮至殿下李得芬但以先代微勞位至贊成招權納賄讒毁朝臣中外臣庶莫不切齒. 幸賴睿斷遠竄于外. 然其徒黨尙多濫受官爵虛費祿俸. 無補國家將來之禍實爲可慮. 請依祖宗舊制擇聰敏者不過十人以備宮內使令餘悉罷黜.”

#高麗史109卷-列傳22-安軸-004
又與掌令呂克?尹就持平成石?等上*?曰: “近來大明譴責我國每請謚承襲不降德音. 以我國所不産金銀馬匹定爲歲貢厥數甚多雖抽*?{斂}文武官以至散官尙未充額. 貪利無識者不顧大體利其販賣所持私物於進獻數十常八九. 大明益不直我而輒拒使者不納. 今又遣使大明安危係焉. 其私物宜差等定數數外雖一匹布不得齎行擇遣淸白有威望者於西京安州等處與都巡問使搜?. 如有私齎金銀馬匹及數外布匹者置之極刑妻?家産沒入官其知情不禁者削職. 又一行有犯禁者使副亦皆科罪.” 從之. 改封順興君加純誠翊戴輔理功臣號又拜政堂文學. 崔瑩誅權臣貪汚者以宗源淸謹擢門下贊成事提調銓選事辭不克. 恭讓朝判三司事進封興寧府院君. 仕
本朝判門下府事卒年七十. 謚文簡. 性簡重風神淸朗. 勤謹安詳. 嘗作亭扁以雙淸. 客至必置酒不務?侈惟以禮意款洽. 子仲溫景良景恭景儉.

#高麗史109卷-列傳22-安軸-005
○輔字員之. 年十九登第調慶州司錄選補春秋脩撰累陞編修官. 忠穆元年中元朝制科授遼陽行中書省照磨兼承發架閣庫輔曰:“旣受命不供職是不恭也. ?照磨惟收掌文書無他務吾當赴省.” 旣上官省官重其才皆禮貌之. 輔曰: “吾今足以塞吾責. 母老不歸養非孝也.” 於是?官東歸. 後拜右代言兼執義. 忠定時爲典法判書. 恭愍立知其賢授密直提學兼監察大夫提調銓選事. 一日夜將半王召輔入有所除授旣而曰: “今日何日?” 命取曆觀之曰: “猖鬼也姑止.” 輔嘗惡陰陽拘忌則?曰: “王者奉天時不在於此. 願殿下欲行則行猖鬼何害?” 王變色. 四年拜政堂文學. 輔自謂遇知知無不言. 久而王以爲闊於事情輔亦以母老乞骸歸養爲東京留守以近興寧也. 六年卒年五十六謚文敬. 性剛直廉潔. 喜讀史漢爲文章去華取實達而已矣. 臨事務遵大體略不依違顧望. 且不事生産及歿家無擔石之儲. 無子.

#高麗史109卷-列傳22-崔瀣-000
崔瀣.

#高麗史109卷-列傳22-崔瀣-001
○崔瀣字彦明父一字壽翁鷄林人文昌侯致遠之後. 父伯倫擢魁科官至民部議郞元授高麗王京儒學敎授. 瀣幼穎悟. 九歲能詩旣長學日進大爲先輩所服. 登第補成均學官. 學諭闕員瀣與李守者爭政丞崔有?欲與守. 伯倫罵有?語頗不遜配伯倫于孤蘭島. 瀣選藝文春秋檢閱以事貶長沙監務召授藝文春秋館注簿. 忠肅八年應擧于元中制科授遼陽路盖州判官. 及東還藝文成均典校三館出迎于迎賓館. 遷藝文應敎. 始赴盖州地僻職?居五月移病東歸. 累官至檢校成均大司成. 瀣才奇志高. 讀書爲文辭不資師友超然自得. 不惑異端不溺習俗而務合於古人. 至論異同苟知其正雖老師宿儒爲時所宗者且詰且折確持不變. 延祐科興聞詔乃曰: “可試所學.” 旣而果中制科同年*狀{壯}元. 宋本稱其才屢形於詩. 自是名益著. 異己者益不喜而排之. 瀣又不善伺候放蕩敢言卒不大用. 然取友必端詩酒自娛.

#高麗史109卷-列傳22-崔瀣-002
嘗過東萊縣登海雲臺見合浦萬戶張瑄題詩松樹曰: “噫此樹有何厄遭此惡詩.” 遂削去之塗以土行至安東. 瑄聞之怒命猛將三四追之得?從一人歸械立門外. 瀣潛踰竹嶺還京大爲儒林所笑. 其恃才傲物類此. 生平不理家人生産業自號拙翁. 後居城南獅子山下自着猊山隱者傳曰: “隱者名夏?或稱下逮蒼槐其氏也世爲龍伯國人. 本非覆姓至隱者因夷音之緩倂其名而易之. 隱者方孩提已似識天理及就學不滯於一隅. ?得旨歸便無卒業其汎而不究也. 稍壯慨然有志於功名而世莫之許也. 是其性不善於伺候而又好酒數爵而後喜說人善惡凡從耳而入者口不解藏故不爲人所愛重. 輒擧輒斥而去. 雖親友惜其欲改或勸或責不能納. 中年頗自悔然人已待以非可牢籠未可用而隱者亦不復有意於斯世矣. 嘗自言: ‘吾所嘗往來者皆善人而其所不與者多欲得衆允難矣. 此其所短乃其所以爲長也.’ 晩從獅子岬寺僧借田而耕開園曰取足自號猊山農隱其銘座右曰: ‘爾田爾園三寶重恩. 取足奚自愼勿可?.’ 隱者素不樂浮屠而卒爲其佃戶盖訟夙志之爽以自戱耳.” 忠惠後元年卒年五十四. 嘗選本國名賢詩文題其目曰東人之文凡二十五卷. 所著拙藁二卷行於世. 無子. 家又甚貧無以襄事朋友致賻乃克葬.

#高麗史109卷-列傳22-張沆-000
張沆.

#高麗史109卷-列傳22-張沆-001
○張沆史失世系. 爲人廉正有文. 登第稍遷司憲*?{糾}正官累左司議大夫. 忠肅見?留元五年未歸沆奮義忘身侍從有勞以功賜鐵*券. 尋牧羅州入爲軍簿判書. 忠惠時拜密直提學權授僉議?理平壤尹封永山君. 忠穆初除政堂文學. 每進對常以敬寢園爲戒. 嘗致書都堂曰: “主上隆師向學樂聞善道. 而?邪弄權欺天罔上使刑政不平害及無辜. 致傷和氣天降旱災餓莩載路烏鳶犬豕之所爭食不可忍視. 若悉掩埋且賑飢乏和氣可通?稔可致也.” 恭愍立以沆邃禮學命修正*大廟禮樂器服. 及卒王曰: “今宰相寧有盡心宗廟如張訥齋者乎?” 謚文顯.

#高麗史109卷-列傳22-李晟-000
李晟.

#高麗史109卷-列傳22-李晟-001
○李晟潭陽人. 弱冠登第調溫水監務移水原司錄秩滿?家歸竹溪村舍不求祿仕日以討墳典爲事. 後被薦補國子博士除閣門祗候. 年五十九拜左司補入直西省作詩云: “藥?淸風欺我老竹溪明月誘吾情昨宵已決歸田計雪盡江南匹馬行.” 翌日?官歸田一時名儒會晟草堂設尊俎餞之. 忠宣在燕邸聞其名超授內書舍人. 遷典儀副令藝文應敎轉選部議郞. 忠肅元年?官南歸加民部典書致仕. 後爲化平府使未幾又辭. 卒年七十五無子. 爲人質素無華. 自少力學卷不釋手所至學者如雲. 時人謂之五經?.

#高麗史109卷-列傳22-趙廉-000
趙廉[王伯].

#高麗史109卷-列傳22-趙廉-001
○趙廉字魯直淳昌人. 忠肅朝登第. 又中元朝制科授遼陽等路摠管知府事爲典理佐郞. 論昭穆之制語在禮志. 忠惠初除正言. 與許邕鄭天濡等上書論崔安道子璟借述登第韓宗愈取士不公. 王欲下廉等獄. 嬖臣朴連進曰: “諫官不可罪.” 乃止. 後拜左司議大夫. 時詔使入國誣王以不迎詔鞫兩府甚急兩府皆承. 廉與右司議王伯上*?言: “君臣一體禍福共之. 且臣爲君隱猶子爲父. 今兩府私軀命遺君父罪請論如法.” 辭甚?切王覽其*?義之. 與伯同拜密直副使. 由司議入樞府前此所無有也. 忠惠後四年卒年五十四. 嘗與中朝士大夫講明經史無不通. 伯初名汝舟江陵人. 本姓金新羅太宗五世孫周元之後. 遠祖乂佐太祖有功官內史令太祖納其女爲妃賜姓王.

#高麗史109卷-列傳22-趙廉-002
伯忠烈朝登第忠肅時以*?{糾}正?銓注尋爲左司補. 嬖人李仁吉妾父西京郞將崔得和爲隨州守伯與右司補李菁等不署告身. 仁吉訴之杖伯等闕下流海島. 忠惠後二年乞骸骨歸老全州忠定二年卒年七十四. 無子. 伯與廉皆嘗與曹?之亂. 語在?傳.

#高麗史109卷-列傳22-李伯謙-000
李伯謙.

#高麗史109卷-列傳22-李伯謙-001
○李伯謙平章事公升四世孫. 風儀端麗. 忠烈朝登第調南京司錄累轉右正言知內旨. 出爲公州副使勸農桑民以富饒. 入爲右司諫. 忠宣初授司憲執義陞右代言知選部事藝文館司伯累轉密直副使選部典書. 出牧濟海二州以最聞. 忠肅五年濟州賊魁使用金成等嘯聚兇徒逐星主王子以叛欲討之而難其人. 賊黨咸曰: “若得李伯謙宋英來撫吾豈敢叛乎?” 乃遣伯謙及英招撫之未幾賊平. 其見愛畏如此. 八年加同知密直司事卒年五十八子資深.

#高麗史109卷-列傳22-申君平-000
申君平.

#高麗史109卷-列傳22-申君平-001
○申君平平州人. 登第忠肅朝爲臺官. 時賂權貴得官者幾百餘. 有崔琬者嘗匿父喪赴擧後中第爲水州?軍有穢聲爲同榜所斥. 倚權豪爲成均學錄. 君平皆不署告身又不署政丞姜融贊成蔡河中懷義君崔老星左代言曹莘卿元尹申時用持平尹賢告身以故見?. 罷朝野惜之. 翌日掌令朴元桂署之人譏其怯. 恭愍元年授羅州牧使時母年九十?疾君平牢辭不赴. 四年拜左代言王命罷義成倉官全以道禹攸吉德泉倉官崔云固申天命. 未幾攸吉拜典客寺丞攸吉君平友壻也以道等頗有言. 君平惡之白王收除目抹攸吉名. 後王欲授僧職召君平. 方直宿辭以疾. 後拜御史大夫.

列傳卷第二十二.


#高麗史110卷-列傳23-00-000
列傳卷第二十三. 高麗史一百十.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史110卷-列傳23-崔有?-000
崔有?.

#高麗史110卷-列傳23-崔有?-001
○崔有?平章事滋之子. 性恬退不求名仕宦十年不遷. 忠烈久聞其名卽位除監察雜端. 遷侍丞上*?直言時事?旨流大靑島. 承旨趙仁規白王曰: “有?勵節奉上不可輕?.” 固請再三王怒稍解召還復職. 侍史沈*양等上*?極諫王怒囚*양巡馬所流有?海島. 仁規又曰: “有?以病在告未嘗與聞.” 由是得免. 累轉右副承旨進副知密直司事監察大夫歷右常侍判三司都僉議贊成事. 帝徵陪臣賢者有?膺命如元. 時行省平章闊里吉思欲革本國奴婢之法有?奏請仍舊俗帝從之. 以功賜錄*券. 王嘗欲廢忠宣以瑞興侯琠爲後. 有?言於王曰: “殿下未嘗祭景靈殿乎? 太祖及親廟?容具在. 若瑞興侯立追王其祖?西原始陽二侯入?則殿下親廟主不容不遷. 殿下千歲後寧能信其不爾也. 高宗元宗臣及事之今老矣. 不忍一朝忽不祀臣若不諫無以見先王於地下.” 王慘然動容者久之. 忠宣乃拜僉議中贊判典理監察司事. 時忠宣欲遵元法別軍民有?諫止之. 忠烈薨忠宣自元還國賜有?玉帶. 尋改守僉議政丞監春秋館事大寧君賜輸忠順義輔理功臣號.

#高麗史110卷-列傳23-崔有?-002
初尙書李德守女選入元後爲寵臣妾. 與承旨蔡宗璘爭臧獲寵臣奏帝遣工部尙書哈刺台來囚宗璘兄弟于行省欲奪宗璘文*券. 有?固爭之言甚激烈哈刺台不能奪謄寫而去. 國人皆嘆曰: “眞宰相也.” 王以有?年高令五日一至都堂議軍國大事命柳淸臣治庶務尋以淸臣代之. 忠肅朝復起爲政丞判選部事大寧府院君. 如元賀正時元欲立省我國革世祿奴婢法. 有?詣中書省力請止之. 及還國人擧手加額泣曰: “存我三韓者崔侍中也.” 時年八十六. 忠惠元年卒年九十三謚忠憲. 歷仕四朝爲國元老朝野倚重. 子持.

#高麗史110卷-列傳23-金台鉉-000
金台鉉[*(金)光載].

#高麗史110卷-列傳23-金台鉉-001
○金台鉉字不器光州人. 遠祖司空吉佐太祖有功父須膽略過人登第由御史出知靈光郡. 從將軍高汝霖討三別抄先登沒陳不還母高氏夢明星入懷中生台鉉. 十歲而孤勤學夙成. 風儀端雅眉目如?. 嘗與?輩受業先進家先進奇愛之屢引入餉之. 家有女新寡稍解詩. 一日從?隙以詩投之曰: “馬上誰家白面生邇來三月不知名如今始識金台鉉細眼長眉暗入情.” 台鉉自此絶不往. 叔父金周鼎見其詞賦異之曰: “大吾門者必汝也. 吾兄爲不亡矣.” 忠烈元年年十五魁監試明年登第. 後又中殿試授左右衛?軍直文翰署. 爲左倉別監判鷹坊事印侯等?以不給鷹坊人俸囚巡馬所. 累轉版?摠郞與權溥趙簡典銓注. 遷右承旨進密直副使.

#高麗史110卷-列傳23-金台鉉-002
賀聖節如元至上都適帝幸甘肅詔: “天下進貢使皆至京師而止.” 台鉉言於中書省曰: “下國自事大以來歲時朝賀未嘗有闕. 止於京師帝命也達於行在吾君命也. 吾寧獲罪於帝不敢廢吾君命.” 省許之. 遂達行在帝嘉忠懇大加賞賚賜御饌以寵之. 遷同知司事文翰承旨知貢擧取士率新及第上謁王賜宴. 時元使李學士在席言於王曰: “天下無此事唯貴邦不墜古風. 往歲與張?政奉使適見之. 今又獲覩敢不拜賀.” 元授征東行中書省左右司郞中陞知僉議司事. 時奸臣分黨離*閒王父子情不相通. 台鉉周旋其*閒一以至公人無*閒言. 及忠宣奉仁宗靖內亂本國臣僚懷二者悉誅竄獨留台鉉復知密直司事尋爲咨議贊成事. 忠宣卽位分遣大臣括諸道民戶台鉉爲楊廣水吉道計點使行水州牧使諸道報僉議司受指?每回牒曰: “當依楊廣水吉道所爲行之故.” 諸道皆取法. 以商議贊成事例罷閑居者十年.

#高麗史110卷-列傳23-金台鉉-003
忠肅八年起爲僉議評理尋判三司事. 忠宣竄吐蕃忠肅被留于元國中黨論起首相從王. 台鉉雖首居二府在下者秉權事多?格. 然賴台鉉鎭定終不至誤國. 伯顔禿古思謀危忠宣其兄任瑞奪金之甲牌面淑妃令群臣上書中書省訴之台鉉先署名白元恒朴孝修皆托辭不署. 忠肅復?政多所更改. 欲罷台鉉旣而曰: “此老終始無他不宜去.” 執政無贊之者卒罷尋以僉議政丞致仕. 台鉉母年百歲歲賜?三十碩及百二歲而卒. 後革官制改中贊致仕. 十七年忠惠以世子在元王請傳位. 元遣使來取國王印令台鉉權行省事. 使者還宰相以忠肅命召台鉉至則收省印囚台鉉及尹碩元忠等以鄭方吉權行省事. 於是台鉉?家東遊金剛山盖遠嫌也. 忠惠遣使責宰相擅收省印罷左右司官馹召台鉉復署省事. 是年卒謚文正年七十. 性廉直言動循禮晝不臥暑不袒. 待人以和事母孝敎子孫有方不妄交人亦無爲仇怨者. 歷事三朝進退以義處煩劇裁決精敏人服其明. 言歷代典故如昨日事每國有大疑必就咨決. 嘗手集東人詩文號東國文鑑. 子光軾光轍光載光輅. 光軾登第官至摠部議郞光轍登第官累判密直封化平君. 光輅登第而夭. 光轍光載光輅繼室王氏出也. 王氏以三子登科食國?歲二十碩.

#高麗史110卷-列傳23-金台鉉-004
○光載字子輿. 生而身長二尺餘父母異而絶愛之. 忠宣朝登第補成均學官. 從忠惠王如元以勞授司僕寺丞遷都官正郞. 曹?作亂伏誅王被執如元光載曰: “吾君危矣吾忍獨免乎?” 往從之. 王復爵東還除軍簿摠郞?銓選. 累遷判典校寺事. 王素憚光載嚴直. 左右群小又多忌之無所籍口乃曰: “金公愛靜仕進非其志.” 王信之*?{?}其職. 忠穆立拜右副代言轉知申事. 用事大臣惡不附己奏改版圖判書. 王尋悔除密直副使提調銓選陞知司事. 忠定卽位開書筵以光載爲師固辭拜僉議評理仍掌銓選. 時德寧公主頗干預政事王不能沮光載奮然而出. 公主再召竟不應. 俄遷三司右使. 白王曰: “文選吏曹主之武選兵曹主之摠于政房自權臣始非令典也請復舊制.” 王從之. 然必欲用光載命兼典理判書. 恭愍立杜門不出凡十二年奉養其母朝夕盡禮母歿廬墓終制. 每祭必涕泣不止. 王聞而嘉之使人諭曰: “思與卿語可使得見乎?” 光載時抱疾扶入見王曰: “年顔非甚衰也而有斯疾何耶?” 歎惜久之命有司旌表所居曰靈昌坊孝子里復其里若干戶以奉事焉. 光載敦行孝悌居家不治生産左右琴書湛如也. 臨歿謂其妻曰: “男子不絶於婦人之手禮也可與衆婢退矣. 且戒毋高聲疾言以擾我也.” 謚文簡. 子興祖倜?有志. 官至軍器監歷宰水原海州與金齊顔金精等謀誅辛旽事洩爲所害.

#高麗史110卷-列傳23-金倫-000
金倫[*(金)敬直*(金)希祖*(金)承矩].

#高麗史110卷-列傳23-金倫-001
○金倫字無己?理?之子. 忠烈時哈丹來寇國人入江華避之倫外舅許珙爲?宰殿其後. 令倫?家以先. 倫年十四指?如成人一族賴之. 蔭補鹵簿判官累轉神虎衛護軍以洪子藩薦爲辨正都監副使. 有巨室與鄕民爭一女奴子孫百口. 倫閱其籍曰: “此某代某相某歲月與諸子立*券者距今若干年矣. 齒女奴子若孫以較先後相懸而女奴之名一字微偏必僞也. 某相諸子俱有後當家置籍一本. ?取而考之?” 巨室果?. 後爲監察侍丞. 有甲乙二人爭家口. 乙曰: “先世嘗訟于臺知臺姓許者按分之. 甲所得物故無*??乙家幸得蕃息. 遺火亡其籍甲幸?誣乙爲兼幷爾.” 倫?計歲月曰: “所謂許知臺必吾家文敬公也.” 命吏檢當時印簿所分名數俱存. 以詰甲甲亦?. 其精詳多類此. 內臣挾憾手?五品郞殿門. 倫劾論甚峻兼劾證左言不以實爲內臣地者. 內臣方有寵證左亦達官大族斥倫左遷爲州官. 時大修宮室及佛廟驅民就役使者旁午. 皆憚倫非不得已莫敢入境州人賴以息肩.

#高麗史110卷-列傳23-金倫-002
倫嘗從忠烈入朝忠宣日候于邸. 從臣慕顧退縮倫身兼數任獨侍左右. 忠烈嘉其志忠宣亦待以禮. 忠肅留元五年瀋王暠得幸于帝群不逞誘脅國人上言願得瀋王爲主. 倫與弟元尹禑獨不署名. 或私於倫曰: “違衆自異若後悔何?” 倫罵曰: “臣無二心職耳. 何後悔之有?” 尋以慶尙全羅都巡問使鎭合浦. 號令嚴明吏民安輯. 後加僉議評理商議會議都監事三司右使. 曹?構亂伏誅忠惠命倫訊其黨于巡軍府. 一府嫉其從逆欲?掠痛理. 倫曰: “此輩?誤於?耳. 何足責耶? 若使傷肌膚毁筋骨必謂我枉法强服以欺朝廷.” 乃弛其刑. 囚感悅首罪無隱. 獄成驛聞丞相伯顔右?黨顧奏徵忠惠. 忠惠道召倫與偕. 倫年過六十聞命馳赴數日及之鴨綠江. 至則伯顔奏下倫獄令五府官雜問. ?黨多利口倫折以片言辭理簡直. 五府官改容目之爲白鬚宰相. 忠惠東還論功爲一等圖形壁上封彦陽君賜推誠贊理功臣號爵其父母妻子賜田及臧獲.

#高麗史110卷-列傳23-金倫-003
後帝遣高龍普賜王衣酒繼遣朶赤執王以歸. 倫時家居聞變遽起痛不及奔問. 詣龍普又知其不可感以義退與宰相言所以乞哀朝廷者. 咸曰: “陪臣犯天威恐有大譴.” 故政丞姜莊曰: “帝意未測如之何如之何?” 李凌幹曰: “今天子聞王無道罪之若上書論奏是以天子之命爲非可乎?” 倫?聲曰: “臣之於君子之於父妻之於夫當盡其恩義耳. 其父被罪爲其子者忍不救乎? 其言帝意未測者何謂也?” 諸相皆?然. 倫又言: “今之呈省雖不蒙兪. 然救其主而得罪吾知其必無也.” 一坐皆然之遂決議上書令金海君李齊賢草之. 國老多不署名竟未就. 倫終身憤憤形於言色. 忠穆初爲贊成事尋陞左政丞. 未幾乞退封府院君號加輔理.

#高麗史110卷-列傳23-金倫-004
忠惠薨久未謚. 王及德寧公主將請于元召倫問之. 對曰: “先王不返徒以親近?壬*?{斂}怨累德. 今禍首猶在必先正其罪以明先王非辜然後可請.” 遂與李齊賢朴忠佐等耆老上*?極言康允忠罪惡以爲: “聖武皇帝肇基朔方忠憲王慕義先服世祖皇帝班師南國忠敬王冒險親朝. 賴及子孫世爲甥舅. 允忠屑屑小人專權於國流毒於民至使先王存被譴訶歿稽贈謚. 若不擧正此賊之罪無以追明先王之忠. 請詳憤憤之詞以慰冥冥之恨.” 王及大妃感悟轉呈于元授倫改正請謚二表遣之. 倫謝曰: “臣桑楡之年七十又二. 恐顚?道路以辱明命然喘息尙存敢不?勉?” 退而理裝. 將如元忽得風疾十日不飮水漿令左右扶起具衣冠端坐而逝. 謚貞烈. 倫仁於宗姻信於故舊. 喜觀書多識典故人有問者響應無疑. 子可器敬直淑明希祖承矩二人出家.

#高麗史110卷-列傳23-金倫-005
○敬直累官至密直. 忠定初以毁辱王杖流海島. 恭愍召拜僉議評理陞贊成事進封彦陽府院君. 後拜守司徒上柱國彦陽伯. 紅賊退倭又寇楊廣諸縣京城戒嚴. 敬直詣王宮見宰樞博?戱謔遽還家. 大息曰: “國家其將亡乎. 吾胸中如焦火矣. 時雖*大平宰相不可戱謔今不恤兵革饑饉耽樂若是欲不亡得乎. 如吾父在聞之卽欲死矣.” 卒官檢校侍中.

#高麗史110卷-列傳23-金倫-006
○希祖登第累遷都官佐郞. 恭愍初轉軍簿判書改簽書樞密院事. 倭寇楊廣道京城戒嚴簽坊里丁爲兵亦令百官從軍. 國子學官上書言: “臣等常侍夫子廟庭. 學官從軍古無例.” 侍中廉悌臣李?曰: “爾雖不侍孔子焉往?” 希祖爭之不得. 後拜樞密院使. 紅賊逼京都從王南幸賊平與平章李公遂?政黃裳分守京城. 錄扈從功爲一等. 尋以事流順天府. 德興君之變諸州軍將赴西北面禦之屯京城東郊. 未發平澤軍謀亂伏誅. 宰樞議軍亂必由流貶宰相列姓名欲置極刑. 時李春富亦在貶中. 王曰: “金希祖李春富焉有是謀?” 勾去之.

#高麗史110卷-列傳23-金倫-007
○承矩恭愍朝授監察掌令尋以典儀令存撫江陵道. 未發與郞將康伯顔鬪?之伯顔曾有隨從勞訴于王. 王怒繫巡軍宰相朴樹年請原之止罷其職. 後爲慶尙道按廉以病還道卒. 操行廉潔. 中年而夭人皆惜之.

#高麗史110卷-列傳23-王煦-000
王煦[*(王)重貴].

#高麗史110卷-列傳23-王煦-001
○王煦初姓名權載蒙古名脫歡政丞溥子也. 其兄準受知忠宣王王問其兄弟聞載名則喜未及見授郞將俄遷三司判官. 王在元召之一見遂以爲子賜姓名王煦係屬籍. 王還國出入常同車. 由司僕副正轉司憲執義. 忠肅元年陞爲三重大匡?林府院君. 三年加府院大君時稱王弟. 年二十餘忠宣還于元奏爲皇太子速古赤爵?林郡公卽都下買田宅以賜. 七年宦者伯顔禿古思構忠宣流于吐蕃煦欲以身代帝聞而憐之禿古思不能害. 煦與門客兩三人將詣吐蕃道見使者西去與語使者喜曰: “吾奉詔迎王來矣吾當巡諸路恐晩. 公宜先報.” 因與驛三騎. 煦兼行至臨?見王. 旣而使者適會遂陪至京師. 及忠宣薨服衰麻奉柩東還旣葬每朔望私祭陵下至歿身. 忠肅留元瀋王內懷??詭計百端而王無所可否左右多反覆. 煦獨以義自將終始無*閒言. 自忠宣薨垂二十年未有謚. 煦如元請謚幷請忠肅謚. 柄國者莫助煦自以爲己責所費無?卒得請.

#高麗史110卷-列傳23-王煦-002
忠穆元年丁母憂起爲僉議右政丞. 溥尙無恙强之再三不獲已視事. 首以選法歸之典理軍簿. 舊制官吏祿薄賜京畿田人若干畝謂之祿科. 權貴奪之幾盡. 諸領府尤受其害煦下令復之. 由是爲姦貪所惡而罷以金永煦代之時人?望. 明年溥卒. 踰月帝命煦脫衰入朝. 又明年煦與左政丞金永旽奉帝旨來告王曰: “帝問先王失德臣等奏: ‘先王初不若是但小人導之耳. 其徒尙在不去亦誤今王.’ 帝然之?臣等曰: ‘汝其往治之.’” 太妃聞之泣下賜酒慰謝永旽傳帝密旨曰: “可復以王煦爲政丞.” 時右政丞盧?在側慙?而退稱疾不出. 於是置整治都監以煦及永旽贊成事安軸判密直金光轍爲判事鄭?金*??等爲屬官分遣屬官量諸道田皆兼按廉. *??爲楊廣道利川縣吏嘗以公田賂政丞蔡河中理問尹繼宗. *??截吏耳徇于道內牒報都監錄事安吉祥懷繼宗舊恩不以告. 煦永旽怒批其頰鳴鼓黜之. 元遣使賜煦永旽衣酒及?敦勸整治煦等.

#高麗史110卷-列傳23-王煦-003
以奇皇后族弟奇三萬倚勢奪人田恣行不法杖之下巡軍獄死. 行省理問所收都監官佐郞徐浩校勘田祿生訊問. 煦與永旽呈書于僉議府曰: “我等親奉帝命整治本國今行省理問所以三萬之死歸咎都監囚浩祿生. 理問河有源挾私枉問必欲誣服. 自今不能整治冀轉達中書省.” 旣而煦與永旽欲親奏帝如元. 理問所累遣人追之悉囚都監官. 會帝遣中書省右司都事兀理不花等賜衣酒于王及煦永旽以賞整治. 煦永旽至洞仙驛遇之乃還. 不花以帝命問整治幾何. 理問所聞之釋浩等又因浩誣服囚都監官吳璟陳永緖安克仁李元具全成安于獄尋釋之. 復欲誣加其罪不服皆下獄. 元聞三萬死遣工部郞中阿魯刑部郞中王胡劉等來鞫之復遣直省舍人僧家奴杖整治官白文寶等十數人. 惟煦安軸以帝命原之光轍元具以病免杖. 帝仍降璽書復置整治都監令煦判事. 時永旽執己見煦恥與校. 帝詰之事皆委煦. 尋領都僉議司事. 四年復爲政丞京城大飢楊廣西海尤甚. 煦發?賑濟所全活甚衆. 忠穆薨德寧公主命煦與府院君奇轍攝行征東省事. 煦等遣李齊賢如元上表請立嗣王. 忠定元年入賀聖節東還至昌義縣以疾卒. 遼東部使者傳歸其柩. 年五十四.

#高麗史110卷-列傳23-王煦-004
爲人剛正莊重魁顔脩幹望之毅然. 平生不妄言稍讀書通大義能言先賢事. 好接賓客雖下士必待之盡禮. 再爲相以興利除害爲心. 及卒盧?憾整治時究治己事沮官葬又令沿路諸驛禁置柩正廳. 驛吏望柩號泣迎入祭之如父母. 恭愍元年敎曰: “予十年于朝從臣終始一心功力尤著者頗已官賞政丞王煦不幸先歿予甚悼之. 宜加贈謚錄其子孫.” 謚正獻. 後配享恭愍廟庭子重貴.

#高麗史110卷-列傳23-王煦-005
○重貴有宰相器度. 恭愍初爲左副代言奇轍伏誅以轍壻流外. 後拜同知密直司事?辛旽見罷. 時元與本國有?讒者誣重貴等洩國陰事于元流之. 未幾召拜監察大夫. 十八年瑞原君盧?奉北元詔至黃州王遣大將軍宋光美執?鞫其由?誣服: “與重貴李壽林李明等謀行諜.” 遂囚重貴等獄殺之梟首于市. 人皆惜其無辜. 辛禑二年贊成事池奫欲娶重貴妻奇氏數行媒不應. 一日奫率徒黨至其第. 婢僕走報曰: “願夫人避之.” 奇曰: “我不可苟逃.” 婢僕意其從之. 奇饗奫以酒奫自以爲事得諧. 遂欲入室奇?奫胡批其頰曰: “宰相有如此强暴之行耶. 寧死從汝乎?” 奫?而退奇往告崔瑩曰: “奫以妾有華屋欲有之暴辱於妾. 公以淸直聞故來告耳.” 乃移居. 國人義之. 子肅嚴道.

#高麗史110卷-列傳23-韓宗愈-000
韓宗愈.

#高麗史110卷-列傳23-韓宗愈-001
○韓宗愈字師古漢陽人. 父英密直致仕. 忠烈三十年年十八擢第入史翰. 忠肅朝爲史官修撰. 魏王館庭?日照霜光粲爛成花草狀又僧元果獻怪草宗愈與內官等以爲: “聖德致此瑞也.” 累遷藝文應敎. 王置政房以代言安珪掌銓注宗愈與右常侍林仲沇議郞曹光漢?之. 轉司僕副正. 時王留元瀋王暠??王位惡本國多輸錢財于王所. 以帝命遣人徵其錢物令各倉司刷送所輸文字. 宗愈及義成倉提擧金仁衍獨不聽. 暠與王相持國人頗惑宗愈慨然爲王訟理. ?與李兆年等連名爲書如元獻之. 王歸功擢爲代言遂陞知申事. 王又爲奸臣所誤謂宗愈曰: “吾欲表請于元禪位瀋王.” 遂密以表授宗愈促令印之. 宗愈曰: “國家傳之祖宗豈宜廢嫡以與旁支乎?” 固諫. 不得命旣退托以墜馬不起. 與兆年謀諸大臣執奸臣斥之事竟不行. 忠惠初進密直提學與右代言李君?同掌試取周贇等崔安道子璟借作中試諫官許邕趙廉鄭天濡等論宗愈等取士不公請令覆試. 曹?之亂宗愈與政丞金倫理其黨獄成驛聞丞相伯顔不省顧奏徵忠惠. 宗愈等從之至則俱繫獄事?測會伯顔死得解. 王還國論功爲一等拜評理封漢陽君賜鐵*券圖形壁上. 爵其父母妻子賜田及臧獲. 俄改贊成事.

#高麗史110卷-列傳23-韓宗愈-002
王有岳陽之行時忠於王者宗愈及兆年耳兆年已卒. 帝欲托元子召宗愈. 明年詔奉忠穆歸國輔政拜左政丞. 王嘗欲觀李白杜甫詩宗愈曰: “抽黃對白無補於政.” 王命進之宗愈托以無典守者竟不進. 忠定立權倖用事. 宗愈以府院君退老其鄕非有事未嘗至京城. 恭愍元年與金承澤等入侍書筵王每加優禮復欲相之. 三年得疾謂子壻曰: “吾起布衣位?宰死亦何恨? 後三日當與若等別.” 至期果卒年六十八. 謚文節. 自幼瞻視異衆性厚重軀幹魁偉望之儼然知其公輔器. 自筮仕九轉爲三重大匡常典銓選. 處事接物皆有餘裕爲文章務去俗氣尤致意於詩. 又喜談笑樽俎*閒和氣油然可愛. 其未達也與一時名士相往還群飮無虛日. 號楊花徒宗愈醉輒起舞?楊花辭曰: “待如晦. 淸風飛揚到黃閣中.” 識者皆異之. 子伯淳仲明季祥.

#高麗史110卷-列傳23-李齊賢-000
李齊賢[*(李)達尊*(李)寶林].

#高麗史110卷-列傳23-李齊賢-001
○李齊賢字仲思初名之公檢校政丞?之子. 自幼?然如成人爲文已有作者氣. 忠烈二十七年年十五魁成均試又中丙科. 曰: “此小技耳.” 討論經籍益勤淹貫精硏. ?喜曰: “天其或者益大吾門乎?” 三十四年選入藝文春秋館. 忠宣元年擢*?{糾}正. 累遷成均樂正嘗任?儲內府監斗斛校?銖無難色人曰: “李公可謂不器君子.” 忠宣佐仁宗定內亂迎立武宗寵遇無對. 遂請傳國于忠肅以*大尉留燕邸構萬卷堂書史自娛. 因曰: “京師文學之士皆天下之選吾府中未有其人是吾羞也.” 召齊賢. 至都時姚燧閻復元明善趙孟?等咸游王門. 齊賢相從學益進燧等稱嘆不置. 遷成均祭酒奉使西蜀所至題詠膾炙人口. 驟陞選部典書. 忠宣之降香江南也齊賢與權漢功從之. 王每遇樓臺佳致寄興遣懷曰: “此*閒不可無李生也.”

#高麗史110卷-列傳23-李齊賢-002
忠宣嘗問齊賢曰: “太祖時契丹遺?駝令繫橋下不與芻豆餓而死. ?駝雖不産中國中國亦未嘗不畜之國. 君有數十頭?駝其弊不至傷民. 却之則已何至餓而殺之乎?” 齊賢對曰: “創業垂統之主其見遠其慮深非後世所及也. 且宋太祖養猪禁中仁宗令放之. 後得妖人顧無所取血知太祖慮亦及此. 此亦未爲定論安知太祖養猪之意不有大於取血者耶? 我太祖之所以爲此將以折戎人之譎計耶抑亦防後世之侈心耶盖必有微旨此在殿下恭?而思之力行而體之爾.” 又問: “我國古稱文物?於中華今其學者皆從釋子以習章句何耶?” 齊賢對曰: “昔太祖經綸草昧日不暇給首興學校作成人材. 一幸西都遂命秀才廷?爲博士敎授六部生徒賜彩帛以勸頒?祿以養可見用心之切矣. 光廟之後益修文敎內崇國學外列鄕校里庠黨序絃誦相聞所謂文物?於中華非過論也. 不幸毅王季年武人變起玉石俱焚其脫身虎口者逃遯窮山?冠帶而蒙伽梨以終餘年. 若神駿悟生之類是也. 其後國家稍復文治雖有志學之士無所於學皆從此徒而講習之故. 臣謂學者從釋子學其源始此. 今殿下廣學校謹庠序尊六藝明五敎以闡先王之道孰有背眞儒從釋子哉?” 忠宣嘉納遷知密直司事賜端誠翊贊功臣號又賜田及臧獲. 以賞燕吳侍從功奏授高麗王府斷事官.

#高麗史110卷-列傳23-李齊賢-003
後復如元柳淸臣吳潛上書都省請立省本國比內地. 齊賢爲書上都堂曰: “中庸曰: ‘凡爲天下國家有九經所以行之者一也. 繼絶世擧廢國理亂持危厚往薄來所以懷諸侯也.’ 說之者曰: ‘無後者續已滅者封使上下相安大小相恤天下皆竭其忠力以藩衛王室矣.’ 昔齊桓公遷邢而如歸封衛而忘亡. 所以*?{糾}合一匡爲五覇首也. 覇者猶知務此?居域中之大以四海爲家者哉? 竊惟小邦始祖王氏開國以來凡四百餘年臣服聖朝歲修職貢亦且百餘年. 有德於民不爲不深有功於朝廷不爲不厚. 歲在戊寅有遼民*??金山王子者驅掠中原之民東入島嶼陸梁自肆太祖聖武皇帝遣哈眞?刺兩元帥討之. 會天大雪?餉不通我忠憲王命趙?金就礪供資粮助器仗擒戮狂賊疾如破竹. 於是兩元帥與趙?等誓爲兄弟萬世無忘. 又世祖皇帝返?江南我忠敬王知天命之有歸人心之攸服跋涉五千餘里迎謁梁楚之郊忠烈王亦躬修朝覲未嘗小懈. 征收日本則悉?賦而爲前驅追討哈丹則助官軍而殲渠魁勤王之效不可枚擧. 故得釐降公主世篤甥舅之好而不更舊俗以保其宗?社稷. ?世皇詔旨是賴. 今聞朝廷擬於小邦立行省比諸路. 若其果然小邦之功且不論其如世祖詔旨何? 伏讀年前十一月新降詔條: ‘使邪正異途海宇康乂以復中統至元之治.’ 聖上發此德音實天下四海之福也. 獨於小邦之事不體世祖詔旨可乎? 中庸之書聖門所以垂訓後世非空言也. 觀其所言繼者吾且治之廢者吾且興之亂者治之危者安之也. 今無故將?爾之國四百年之業一朝而廢絶之使社稷無主宗?乏祀以理?之必不應爾. 更念小邦地不過千里山林川藪無用之地十分而七稅其地未周於漕運賦其民未*?{支}於俸祿. 於朝廷用度九牛之一毛耳. 加以地遠民愚言語?上國不同趨舍?中華絶異恐其聞此必生疑懼之心未可以家至戶諭而安之也. 又與倭民濱海相望萬一聞之無乃以我爲戒而自以爲得計耶? 伏望執事閣下追世祖念功之意記中庸訓世之言國其國人其人使修其政賦而爲之藩籬以奉我無疆之休. 豈惟三韓之民室家相慶歌詠盛德而已? 其宗?社稷之靈將感泣於冥冥之*閒矣.” 議遂寢.

#高麗史110卷-列傳23-李齊賢-004
忠宣被讒流吐蕃齊賢又與崔誠之獻書元郞中曰: “竊伏海濱歆芳名高下風爲日久矣. 思欲覩梧竹之標聞秋陽之論顧無紹介爲之先容因循歲月願莫之遂. 今忽焉披露肝膽以效於前交淺言深恐未足以感發尊聽. 然而?邑於足下爲恭桑之地. 雖出幽遷喬泥蟠雲飛家中原仕上國墳墓親戚固在?邑於僕等所欲言又焉得而無情哉? 今聖天子勵精圖治大丞相才略不世出言聽計從廟無遺?. 有一夫不獲其所一物不得其平必振拔而安措之然後已. 而足下以端*慤雄深之質文之以禮樂詩書. 高冠博帶優游東閣潤色伊周而*??縫房杜亦可謂得靑雲知己以行其道者矣. 竊惟?邑事大以來百有餘年歲修職貢未嘗小弛. 往者遼民遺種金山王子者驅掠中原之民弄兵于海島朝廷遣哈眞?刺帥師討罪. 天寒雪深甬道不繼軍不得前却幾爲兇徒所笑. 我忠憲王命陪臣趙?金就礪轉餉濟師?角而滅之. 兩國之帥相與約爲兄弟誓萬世無相忘. 是則?邑所以盡力於太祖皇帝時也. 世祖皇帝南征返?將繼大統時有介弟扇變于朔方. 諸侯憂疑道路甚*梗我忠敬王以世子率群臣拜迎于梁楚之郊. 天下於是覩遠人之悅服知天命之有歸. 是則?邑所以盡忠於世祖皇帝者也. 忠敬王襲爵東歸忠烈王復以世子入侍輦?. 世祖念其功嘉其義令尙公主以示殊恩屢頒詔旨毋改舊俗四海之內稱爲美談. 我老瀋王卽公主子而世祖親甥也. 自世祖之時以至于盛代歷事五朝旣親且舊. 但以功成不退變生所忽毁形易服遠竄吐蕃之地. 去故國萬餘里顚崖絶險十步九折層?積雪四時一色. 嵐?薰蒸盜賊竊發. 革船渡河牛箱野宿*閒關半年方至其域. 飯麥?處土屋. 辛苦萬狀不可?記. 行路聞之尙爲之於邑?策名委質者哉? ?闔阻排雲之叫廊廟絶蟠木之容雖含恤而憤泣大聲而疾呼孰聞而孰憐之耶? 此僕所以當食忘味已臥復起皇皇栖栖淚盡而血繼者也. 盖柔遠敦族先王之政也以功覆過春秋之法也. 足下何不從容爲丞相言之明往日之無他今日之自艾? 累世之忠勤不可負國人之思慕不可?世祖肺腑之屬又不可以不錄. 於以入奏冕旒導?金?之澤賜環而東復見天日. 使聖天子之世無向隅而泣者則大丞相之德之美益著於遐邇而不忘本之義善救物之仁天下皆稱頌於足下豈惟?邑君臣銘肌鏤骨圖報其萬一而已哉?”

#高麗史110卷-列傳23-李齊賢-005
又上書丞相拜住曰: “小國下官敢以陋言仰瀆尊聽其爲狂僭大矣. 然而江河之量無所不容??之言必有可取伏望哀其迫切之意先寬其罪而小加憐察. 孟子曰: ‘禹思天下有溺者如己溺之稷思天下有飢者如己飢之也.’ 天下之溺與飢者非禹手?之而稷?其哺也何其心斷然自以爲責而不辭歟? 天之降任于大人本欲使之濟斯人也. 苟視其困窮無告者恬不爲愧豈天之降任意耶? 此所以忘??之苦親播植之勞宅九土粒蒸民左右堯舜而澤及後世者也. 設有一人焉不幸而陷濤瀨轉溝壑禹稷而見之將圖其須臾之活而已耶? 吾知必爲之計使之不復虞飢患溺然後已也. 恭惟丞相執事光輔聖天子不動聲色措天下於泰山之安玉燭淸明年穀屢登戴白之?以爲復覩中統至元之治. 人之生於此時亦可謂幸矣. 如此而有一人焉困窮之勢甚於飢溺執事其何以處之? 往歲我老瀋王遭天震怒措躬無所執事哀而憐之生死肉骨於雷霆之下得從輕典流宥遠方再造之恩有踰父母. 然其地甚遠且僻語音不通風氣絶異盜賊之不虞飢渴之相逼. 支?羸瘠頭髮盡白辛苦之態言之可謂流涕. 語其親則世祖之親甥也語其功則先帝之功臣也. 又其祖考爰自聖武龍興之際慕義先服世著勤王之效傳所謂: ‘猶將十世宥之者’也. 竄謫以來已及四年革心悔過亦已多矣. 伏惟執事旣嘗力救於始無忘終惠於後申奏?聰導宣睿渥?還本國以終天年其爲感幸豈止陷濤瀨者履坦途轉溝壑者?美食而已哉? 若謂時未可也姑徐爲之日延月引而爲賢且有力者所先天下之士將謂執事見事獨遲小國之人將謂執事爲德不竟竊爲執事惜之.” 旣而帝命量移忠宣于朶思麻之地. 從拜住所奏也. 齊賢往謁忠宣. 謳吟道中忠憤?然. 加密直司使賜推誠亮節功臣號再轉僉議評理政堂文學又封金海君. 忠肅薨曹?構亂忠惠擊殺之. 然其黨在都者甚衆必欲抵王罪. 元遣使召王人心疑懼禍且不測. 齊賢奮不顧曰: “吾知吾君之子而已,” 從之如京師事得辨析. 功在一等賜鐵*券. 旣還. 群小益煽齊賢屛迹不出著?翁稗說.

#高麗史110卷-列傳23-李齊賢-006
忠惠被執于元宰相國老會旻天寺議上書請赦王罪齊賢草其書曰: “高麗國耆老衆官謹齋沐上書于征東省諸相公執事. 朝廷使臣朶赤等欽奉郊天大赦德音前來王京. 我寶塔實憐王引僚吏備儀仗出迎城外入于本省. 聽詔訖使臣等就執王上馬回去. 事出倉卒凡在陪臣措躬無所尙復奚言? 然念王年少不更事直情徑行所以致此原其本意盖亦無他. 天日照臨胡可誣也? 又念小邦始祖王氏開國海隅四百二十六年子孫相繼二十八世. 歷宋遼金通使往來??而已. 及我太祖聖武皇帝龍興之際有金山王子者驅掠中原之民?復亡遼之業勢窮東走陸梁島嶼. 太祖命哈眞?刺兩將帥討罪天寒雪深餉道不繼. 我忠憲王遣趙?金就礪等助兵?粮一擧破賊. 於是兩國同盟萬世子孫無忘今日因分所虜生口爲信. 今小邦有契丹場是也. 世祖文武皇帝觀兵襄陽阿里?哥扇變漠北諸侯虞疑各懷去取. 我忠敬王時爲世子蒙犯霜露直至?梁以迎于道. 世祖望見驚喜曰: ‘高麗荒遠之邦. 今我北歸將繼大統彼其世子自來歸我. 天贊我也.’ 忠敬王旣當國陪臣林惟茂父子不喜內屬擅廢立阻兵江華. 世子忠烈王奔告朝廷世祖赫怒詔: ‘王復位乘馹入覲.’ 王及世子引兵東還擒戮逆黨去水而陸一心供職. 忠烈王之世世祖兩征日本. 王遣金方慶等修其戰艦每爲先鋒. 又乃顔之黨哈丹攻陷水達達女眞之地侵及我疆欲抗天威王出兵逆擊之隻輪無返者. 大德末益知禮不花王左右仁宗皇帝定亂淸宮奉迎武宗皇帝爲一等功臣. 是則王氏忠於朝廷也久矣. 又念世祖皇帝釐降忽篤?迷思公主是生益知禮不花王益知禮不花生阿納?室利王阿納?室利生寶塔實里王. 寶塔實里王雖?且遠其於世祖實有肺腑之親焉. 又念皇后奇氏生自小邦上配至尊誕毓元良爲天下所慶賴. 朝廷之視小邦不應?諸蕃同焉. 又念小邦?日本隔海爲隣我之蒙福彼則愧其歸化之遲我之獲戾彼則甘其執迷之陋勢之必然者也. 昔周執衛侯?而卒令復位漢徵梁王武而亦使歸梁. 有以見王者之大度也. ?我朝廷自列聖以來好生之德萬萬過於周漢而今則親享南郊尊祖配天. 大禮旣成德音廣布外薄四海蹈舞歡呼. 苟有一物不被其仁澤者所宜痛心. 欽惟聖天子以宥過無大之仁?回一念使我寶塔實里王免離罪?游泳恩波且使王氏君臣社稷不替其名衣冠風俗?仍其制山海愚民獲安舊業則太祖世祖勤恤小邦之意豈不益明? 世祖釐降公主生子若孫以繫遠方之心其規模豈不益遠皇后誕毓元良天下之慶賴豈不益偉小邦勤王敵愾之志豈不益堅日本未服之民革其執迷樂於歸化其意豈不益篤四百二十六年二十八世血食之鬼豈不益感朝廷宥過無大好生之德豈不益播於天下後世哉? 伏惟執事俯察?言達于天聰.” 後欲署名呈省國老多不至事竟未就.

#高麗史110卷-列傳23-李齊賢-007
忠穆襲位進判三司事封府院君. 上書都堂曰: “今我國王殿下以古者元子入學之年承天子明命紹祖宗重業而當前王顚覆之後可不小心翼翼以敬以愼. 敬愼之實莫如修德修德之要莫如嚮學. 今祭酒田淑蒙已名爲師更擇賢儒二人與淑蒙講孝經語孟大學中庸以習格物致知誠意正心之道而選衣冠子弟正直謹厚好學愛禮者十輩爲侍學左右輔導. 四書旣熟六經以次講明驕奢*?{淫}佚聲色狗馬不使接于耳目習?性成德造罔覺此當務之莫急者也. 君臣義同一體元首股肱不親附可乎? 今宰相非宴會不相接非特召不得進此何理乎? 當請日坐便殿每與宰相論議政事或可分日進對雖無事不廢此禮. 不然則大臣日?宦寺日親生民休戚宗社安危恐莫得而上聞也. 政房之名起于權臣之世非古制也. 當革政房歸之典理軍簿置考功司標其功過論其才否每年六月十二月受都目考政案用以黜陟永爲恒規則可以絶請謁之徒杜僥倖之門. 今若因循不復古制深恐將來梁將祖倫朴仁壽高謙之輩蜂起而黑冊之謗不可?也. 鷹坊內乘毒民尤甚者前已下令革罷. 後復遷延中外失望. 至使龍普馳出見責可不愧于心乎? 德寧寶興等庫凡非古制者一切釐革庶永不負聖旨勤恤之意. 刺史守令得其人則民受其福不得其人則民遭其害. 官高而降爲者偃肆不遵法年邁而求得者昏懦不任事或以請謁起壟畝垂金魚者又不足言也. 請如古制朝士之未入?者必經監務縣令至于四品例爲牧守而監察司按廉使必行褒貶爲之賞罰. 所謂官高者年邁者用請謁起壟畝者如不得已寧授京官勿與親民之任. 行之二十年流亡不復貢賦不足未之有也. 金銀錦繡不産我國前輩公卿被服只用素*?{段}子若紬布器皿只用鍮銅*??瓦. 德陵作一衣問直則重輟而不爲. 毅陵嘗責前王: ‘蹙金之衣揷羽之笠非吾祖舊法.’ 有以見國家四百餘年能保社稷徒以儉德也. 近來風俗窮極奢侈民生困而國用?職此而已. 請宰相今後不以錦繡爲服金玉爲器又不使?服乘馬者擁其後. 各務儉約諷上而化下風俗可以歸厚也. 前者迫徵暴*?{斂}之布便合歸於納者. 然恐官吏?緣爲奸細民未蒙實惠故宜分付諸司以充來歲雜貢令其得免先納借貸之弊. 行省旣有文移當早施行. 三食邑旣立之後百僚俸祿不備. 夫以一國之主取群臣養廉之資以實私藏豈不貽譏後世? 請聞諸兩宮罷食邑還屬廣興倉充其俸祿. 京畿土田除祖業口分餘皆折給爲祿科田行之近五十年. 邇者權豪之門奪占略盡. 中*閒屢議釐革輒以危言脅欺上聽卒莫能行. 此大臣不固執之所致也. 果能釐革悅者甚衆不悅者權豪數十輩而已何憚而不果爲哉? 州郡遠年貢賦之逋欠者有司百計迫徵十分莫得其一祗是*?{斂}怨而已. 望下令自至正三年已前逋欠貢賦一切?免. 前此數年窮民有因暴*?{斂}典賣男女. 請令諸道存撫安撫使出榜許其來京自告因以官財量給贖還其買者亦令自首若不自首後有告者不與其直勒還父母甚者治罪.” 後與安軸李穀安震李仁復增修閔漬所撰編年綱目又修忠烈忠宣忠肅三朝實錄.

#高麗史110卷-列傳23-李齊賢-008
恭愍卽位未至國命齊賢攝政丞權斷征東省事. 齊賢上書于王曰: “伏聞聖旨國王丞相一時受命上自德慶府下至小民踊躍歡?不可勝言. 又奉王旨凡一國緊要利民利國勾當悉皆行下見聞者莫不有更生之望. 但臣才微年邁萬事皆不如人忽承重命爲權省政丞感激之情上有天日. 恐不勝任措躬無地. 惟望印寶旣至妙選賢能以備庶官早下新命.” 尋拜都僉議政丞. 齊賢下理問裴佺及朴守明于行省獄流直城君盧英瑞于可德島贊成事尹時遇于角山貶贊成事鄭天起爲濟州牧使知都僉議韓大淳爲機張監務. 時王在元國空虛齊賢措置得宜人賴以安. 嘗於拜表陞陛上行禮儀衛與王無異人譏之. 趙日新挾負?之功暴橫驕恣以齊賢居右深忌之相詰. 齊賢白王曰: “臣不敢居具瞻之地.” 固辭不允又因墮馬傷足上箋辭王不允加推誠亮節同德?義贊化功臣號. 齊賢又上三箋牢讓不已遂致仕. 日新聚群不逞夜入宮害所忌縱兵誅殺. 齊賢以辭位得免. 日新伏誅起齊賢爲右政丞賜純誠直節同德贊化功臣號明年辭. 以府院君知貢擧取李穡等. 復爲右政丞辭封金海侯改門下侍中. 又辭不允. 六年乞以本職致仕從之. 國制封君致仕頒祿有差. 旣老而猶受厚祿於義不安故有是請. 朝論以爲本職致仕非所以敬大臣也復封?林府院君. 奇轍等伏誅王以轍等衣服綵帛賜宦寺及兩府齊賢辭以無功不受. 又上箋請老仍致仕.

#高麗史110卷-列傳23-李齊賢-009
撰國史於其第史官及三館皆會焉. 王嘗命齊賢議定昭穆之次語在禮志. 王又以修築京城訪大臣耆老齊賢上言曰: “三代而上不可知三代而下立都而無城郭未之聞也. 我太祖東征西討削平僭亂統三爲一之後七年而薨. 用瘡痍之民起土木之役所不忍也故不城松京非不爲也勢不可也. 其後因循至於顯王之初契丹躪?京邑燒毁宮室顯王蒼黃南狩. 當時若有城郭之固契丹未必躪?燒毁若此其甚且易也. 顯王二十年始命李可道築開京城郭. 後金山王子引兵而來西海道忠淸道沙平津北無處不至不得入京都. 餘古車羅大屯兵黃橋又不能入京都以有城郭也. 城郭之當修無智愚皆知之矣. 若修之則農時不可奪?粮之資板築之材不可不備起役之後大衆一聚宮城及城門必令守備可也. 旣定此議雖有陰陽忌諱確然不改然後可就也.” 紅巾之亂王南幸齊賢謁于尙州嘗揮涕嘆曰: “今日播遷何異玄宗祿山之亂?” 及賊退又與洪彦博言曰: “古人稱: ‘壯哉山河此魏國之寶也.’ 初若設險守隘制勝可必. 恨不早圖也. 賊若野戰則我軍必敗但因雨雪乘賊不虞故勝之. 此賴宗社山河之祐也.” 十六年卒年八十一. 謚文忠.

#高麗史110卷-列傳23-李齊賢-010
天資厚重輔以學問其發於議論措諸事業者俱有可觀. 初齊賢讀史至則天紀曰: “那將周餘分續我唐日月.” 後得朱子綱目自驗其學之正. 人有片善稱譽惟恐不聞先輩遺事雖細以爲難及. 平生未嘗疾言遽色又及穢語. 晩年閑居對客置酒商?古今??不倦. 崔瀣嘗歎曰: “士別三日刮目相待吾於益齋見之矣.” 齊賢務遵古法不喜更張曰: “吾志豈不如古? 但吾才不及今人耳.” 齊賢之孫連姻奇氏齊賢忌其盛滿. 及拜平章恭愍?兩制賦詩以賀且命齊賢?其事齊賢辭不爲. 恭愍之寵辛旽也齊賢白王曰: “臣嘗一見旽其骨法類古之凶人必貽後患請上勿近.” 旽深銜之毁之百端以其老不得加害. 乃謂王曰: “儒者稱座主門生布列中外互相干請恣其所欲如李齊賢門生. 門下見門生遂爲滿國之盜儒者之爲害如此.” 及旽之敗王曰: “益齋先見之明不可及已.” 自少?輩不敢斥名必稱益齋及爲宰相人無貴賤皆稱益齋. 其見重於世如此. 然不樂性理之學無定力空談孔孟心術不端作事未甚合理爲識者所短. 後配享恭愍廟庭. 所著亂藁十卷行於世. 齊賢嘗病國史不備. 與白文寶李達忠作紀年傳志. 齊賢起太祖至肅宗文寶達忠撰睿宗以下文寶僅草睿仁二朝達忠未就藁. 南遷時皆散逸唯齊賢太祖紀年在. 三子瑞種達尊彰路瑞種子寶林.

#高麗史110卷-列傳23-李齊賢-011
○達尊字天覺工文詞. 初以蔭補別將忠肅朝登第賜?帶. 由思補陞獻納尋遷監察掌令典儀副令. 忠惠如元與其父從之. 王復位授典理摠郞東還道卒年二十八. 子德林壽林.

#高麗史110卷-列傳23-李齊賢-012
○寶林爲人嚴毅方正有政事才. 嘗知南原府新置濟用財以支供費民無橫*?{斂}. 又宰京山府道聞婦人哭曰: “哭聲不哀若有喜者.” 執訊之果與奸夫謀殺夫者也. 有人訟: “隣人割我牛舌.” 隣人不服. 寶林渴其牛會里人和醬于水令曰: “以次飮牛牛欲飮卽止.” 里人如令至所訟人則牛駭走. 訊之果服: “牛食我禾故斷其舌.” 又有人馬逸食人麥苗殆盡. 麥主將訴之馬主曰: “我有麥田稔與汝勿訴.” 麥主許之. 及夏麥再苗猶可收. 馬主曰: “汝麥亦稔不與?” 麥主訴寶林命馬主坐麥主立曰: “俱走不及者罰.” 馬主不及詰之曰: “彼立我坐其能及乎?” 寶林曰: “麥亦然. 牧而後苗其及稔乎? 汝逸馬食麥罪一也乞令不告罪二也違約不與罪三也. 亂法之民不可不懲.” 遂杖之以麥歸告者. 爲政嚴明類此. 辛禑初判安東府事以治最擢拜大司憲. 時林樸不署呈北元書寶林阿仁任意劾流之. 人譏其無雅操. 尋遷密直副使濟州進?*력. 分畜諸州多物故不?令贖其價宰相欲分其餘畜之. 寶林與權仲和言: “民贖價而吾輩分之於義何如?” 遂止. 官至政堂文學封?林君. 卒謚文肅無子.

#高麗史110卷-列傳23-李凌幹-000
李凌幹.

#高麗史110卷-列傳23-李凌幹-001
○李凌幹南原居寧縣人. 忠宣王嘗以所幸二姬賜凌幹及白文擧獨凌幹置別室莫敢近. 王義之. 又從王在元爲盤纏別監. 同事者皆致富凌幹獨淸苦自勵冬月破衫單袴不私一錢. 及王竄吐蕃凌幹懷金潛附驛吏獻王王及從臣賴以不乏. 王薨奉梓宮東歸號呼跋涉勤苦備至. 忠肅朝由密直副使遷知司事右常侍. 元嘗欲立省本國凌幹與金怡全英甫等奏請于帝議遂寢. 論功爲一等爵其父母妻子賜田及臧獲. 後爲監察大夫陞僉議?理拜政丞. 曹?之亂侍從忠惠功在第一賜鐵*券尋封寧川府院君. 及王被執如元宰相國老議欲上書請赦王罪. 凌幹曰: “天子聞王無道罪之若上書論奏是以天子之命爲非而可乎?” 恭愍朝爲左政丞領都僉議事六年以門下侍中致仕. 卒官?事以葬.

列傳卷第二十三.


#高麗史111卷-列傳24-00-000
列傳卷第二十四. 高麗史一百十一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史111卷-列傳24-廉悌臣-000
廉悌臣.

#高麗史111卷-列傳24-廉悌臣-001
○廉悌臣字愷叔小字佛奴中贊承益之孫. 少孤長于姑夫元平章末吉家. 泰定帝自晉邸入繼統末吉率悌臣?駕于和林帝一見奇之命宿衛禁中. 賊臣御史大夫帖失誅以女弟賜之悌臣曰: “臣雖無知不願近逆黨.” 帝益重之. 居數歲以久不省母乞告帝命降香金剛山. 還授尙衣使. 又請歸養授征東省郞中. 同僚頗弄威福悌臣力爭之多所裁抑田民詞訟悉還攸司忠肅歎曰: “廉郞中淸簡矣.” 左右司請署文移必曰: “吾郞中署乎?” 有則行無則止. 元召授翊正司丞. 後奉使江浙省. 會計中政院錢貨官吏多行賂求媚悌臣一切却之丞相別哥不花待以殊禮. 及入相薦於順帝曰: “老臣在江浙知廉佛奴淸白.” 具以事白. 帝將用之悌臣以母病力請東歸. 忠穆朝拜三司右使賜輸誠翊戴功臣號轉都僉議評理進贊成事. 征東省官以事欲問臺臣時李公遂爲大夫悌臣曰: “臺綱非所當撓. 李大夫一時之傑其可辱乎?” 事得寢.

#高麗史111卷-列傳24-廉悌臣-002
恭愍初拜左政丞賜端誠守義同德輔理功臣號. 蔡河中在元謀復相會元南征求勇士. 河中密說太師脫脫請還國出兵助征仍薦悌臣有勇略. 悌臣知之上*?自退. 王亦逼脫脫勢以河中爲政丞罷悌臣封曲城府院君. 與柳濯等赴征將士爭奪人馬行省?禁不止民*閒??. 悌臣羅英傑孫佛永獨不然. 行至鴨江康允忠謀於衆曰: “吾輩離親戚左墳墓以就死地何日旋歸. 欲以精騎五十馳還京城斬始謀發兵者.” 以告悌臣. 悌臣曰: “非計也吾君天也天可逃乎? 忠臣義士豈有反側之言?” *閒道疾行旣至都王遣使請還悌臣帝以爲高麗大臣賜宴徽政院遣之. 王誅奇氏畏元有譴以悌臣爲西北面都元帥賜貂?金帶授節鉞曰: “卿行之後吾不北顧矣. 其治軍政?糧爲先城堡次之器械次之.” 拜守門下侍中再三辭不允. 上*?論軍務曰: “食爲民天. 兵藏於農令軍士有事則操兵無事則屯田. 庶轉餉省而軍食足矣. 師之强弱在於儲*치. 今師興有日而輓輸之路阻脩. 如選精强分屯要害移其餘卒就食安州等處觀變而動則輓粟之勞?矣. 戍邊之法以時而代. 今軍士盛夏北來淹至冬月無衣無褐何以禦寒. 設使驅而納諸矢石之*閒豈肯盡力? 請率以半年相代. 軍卒遭喪不免行伍人子之情在所不忍. 請自今凡遭喪者許人代之如無代者計日給暇.”

#高麗史111卷-列傳24-廉悌臣-003
後以盛滿辭復起爲右政丞. 紅賊之亂悌臣*?{馱}妻?財賄車馬甚盛?母而去臺諫論以不孝. 拜相逾月不署告身. 會金鏞誅以鏞姻好罷. 旣而母沒大*?{斂}而葬. 明年領都僉議司事. 時辛旽用事惡悌臣不附己?於王. 王命其子壻諭以不可絶旽之意悌臣終不變. 兀刺之役悌臣爲西北面都統使節度諸將. 師還封曲城伯親圖形賜之復爲門下侍中. 幸臣金興慶多所請謁悌臣不假貸興慶有怨言. 王曰: “侍中學於中原性高潔非他廷臣比. 且大臣用心非汝所知也.” 興慶不敢復言. 辛禑立以悌臣領三司事尋領門下府事. 禑喪畢御正殿宰相上壽悌臣首陳: “爲君難爲臣不易親賢遠?”等語. 禑爲之改容. 加賜忠誠守義同德論道輔理功臣號. 北元遣使拜將作院使. 悌臣旣老國有大疑必與議盡言無隱. 位?宰凡二十九年. 及疾禑遣中官賜宮?藥餌悌臣具衣冠受之謂曰: “公善爲老臣言. 上之所以念及老臣者徒以臣嘗左右先君也. 臣今殆矣. 願上日愼一日惟永終是圖.” 卒年七十九. 謚忠敬遺命三日而葬. 子國寶興邦廷秀皆登第. 興邦自有傳國寶封瑞城君廷秀官至大司憲. 俱與興邦伏誅.

#高麗史111卷-列傳24-李?-000
李?[*(李)岡].

#高麗史111卷-列傳24-李?-001
○李?字古雲初名君?. 祖尊庇初名仁成早孤學於其舅白文節善屬文工隷書. 元宗初登第籍內侍遷國學博士直翰林院累轉吏部侍郞. 忠烈朝歷尙書右丞司議大夫拜左承旨. 時左副承旨金周鼎建議新置必?赤委機務尊庇正直初不與其議故不在選中. 左右以爲不宜斥之卒以爲必?赤進密直副使. 歲辛巳征日本尊庇爲慶尙忠淸全羅道都巡問使調兵糧戰艦措置得宜民不見擾. 以判密直司事監察大夫世子元賓卒. 世子聞之泣嘆曰: “尊庇正直何夭如是.” 父瑀鐵原君. ???異凡兒. 忠宣時年十七登第. 忠肅愛其才命典符印除秘省校勘累遷都官正郞. 忠惠初擢密直代言兼監察執義. 忠肅復位以?爲忠惠嬖幸杖流海島罷瑀歸田里. 忠惠復位授知申事進同知樞密院事轉政堂文學僉議評理. 王以武人韓用規爲典校副令?執不可王不聽. 忠穆卽位拜贊成事與提學鄭思度提調政房. 宦者高龍普以銓注不公白王流?于密城思度于光陽旣而免之. 忠穆薨奉忠定如元及嗣位命?聽斷國務. 還國命提調政房賜推誠守義同德贊化功臣復除贊成事拜左政丞. 閱戰艦于江還帶弓矢從者三十餘騎二騎前導觀者以爲僭.

#高麗史111卷-列傳24-李?-002
恭愍初封鐵原君乞骸入淸平山王徵還守門下侍中. 紅賊入寇?爲西北面都元帥領兵二千行. 有朴居士者自言有?術能破賊以惑人?執送于京. 旣而以?懦不能軍遣平章事李承慶代之. 紅賊逼京城從王南幸. 賊平錄扈從功爲一等封鐵城府院君賜推誠守義同德贊化翊祚功臣號. 十三年卒年六十八. 命有司以禮葬之. 謚文貞. ?謹守繩墨居家不問有無. 以圖書自娛書法妙一時. 嘗手寫*大甲{太甲}篇獻王語其子岡曰: “汝志之. 吾旣老矣. 無官守無言責當以格君心爲務耳.” 辛禑元年配享忠定廟庭. 子寅崇蔭岡寅辛禑十年以固城君卒. 蔭與諸將平紅賊以功拜上將軍戰沒.

#高麗史111卷-列傳24-李?-003
○岡字思卑. 少好學年十五登第忠定時選充侍讀. 及王遜于江都岡從之. 恭愍卽位召見奇之授典儀注簿掌符璽常在左右愈久愈謹. 爲吏部郞中當遷岡奏曰: “臣執筆注臣名臣實不敢.” 王益重之. 出爲慶尙道按廉使. 王之南幸也迎候盡禮供億甚盛. 旣還以元松壽薦代松壽爲知申事掌銓選. 時方邊報絡繹上下維持岡之功居多. 然惟務承迎識者譏之. 拜密直副使卒年三十六. 王悼甚賜重賻. 樞密例不得謚特謚文敬. 子原.

#高麗史111卷-列傳24-洪彦博-000
洪彦博[*(洪)師禹柳淵].

#高麗史111卷-列傳24-洪彦博-001
○洪彦博字仲容南陽府院君奎之孫. 少好讀書善屬文. 忠肅十七年登第王賜廐馬一匹. 忠穆四年授密直提學俄遷知申事. 恭愍元年拜僉議贊成事賜推誠亮節佐理功臣號封南陽君. 時定六寺判事階奉翊省郞不署依牒王怒囚右司議宋天鳳將罪之彦博與洪彬營救得免. 三年拜左政丞遷右政丞加端誠亮節輔理安社功臣號尋封南陽侯. 錄誅奇轍功爲一等十年改門下侍中. 紅賊逼京城衆議欲避之. 彦博獨以爲先王基緖不可?也. 勸王自將與民?死. 俄而西兵告敗王南幸彦博從之. 明年收復京城制勝方略多彦博指?. 判密直事宋卿言於彦博曰: “蒼生望公復相久矣. 今爲首相何無一事?輿望乎? 去歲播遷宗社陷賊主上蒙塵取天下笑公之不早圖也. 今公子握府兵壻長憲司富貴已極何不憂國家?” 彦博憚之罷卿. 時彦博壻柳淵爲監察大夫故卿云. 然行宮所需金銀乏少王之用度無節. 彦博白曰: “內帑之儲何如在都時經費? 宜加裁省.” 王熟視不應彦博退曰: “言不見從是何??也.” 李齊賢聞之曰: “吾爲相時每言事若此. 吾未嘗不爲王惜也.”

#高麗史111卷-列傳24-洪彦博-002
王欲遷都江華命卜於開泰寺太祖眞殿人民洶洶. 太后洪氏彦博姑也面責彦博曰: “爾以外戚巨室位?宰中外之望咸屬焉. 今王欲遷都而國人皆不欲. 爾?諫止之?” 彦博以告於王王曰: “予非決遷欲知吉凶耳卜果不吉.” 國人大悅. 時訛言紅賊復來議選大帥以彦博不恤國事命左政丞柳濯爲都統使. 彦博與柳淑同掌貢擧宰樞盛設筵以慰. 彦博勳戚首相淑?幄寵臣雖當播越之時群臣所以傾待者如此. 十二年王將還都遷延不發彦博曰: “供頓已備. 若淹此期防農害事民受其弊.” 王從之. 南遷後祀典?缺文宣王朔望奠亦廢成均十二徒請復行彦博以中外多事寢之.

#高麗史111卷-列傳24-洪彦博-003
興王之變子師範遣人走報令避之時尙早彦博方與妾臥聞之自若曰: “不可不食而赴難.” 令作粥. 賊遣其黨趣彦博所舍門客急告曰: “賊將至而猶不起耶?” 俄而賊至曰: “出迎帝命.” 家人報曰: “賊在門宜速避.” 彦博曰: “吾見賊問其故.” 終不避. 子及妻勸避猶不肯曰: “安有爲首相而逃死者乎?” 徐整衣冠出戶曰: “爾乃賊也. 何稱帝旨?” 賊?之血?屋椽. 年五十五. 賊在興王者聞之皆呼萬歲. 贈謚文正以禮葬之. 子師普師範師禹師瑗. 師普官至判閣門事以子寬弑逆被誅. 師範知密直司事如京師賀平蜀還至海中許山遭風溺死. 恭愍悼之特賜謚.

#高麗史111卷-列傳24-洪彦博-004
○師禹恭愍時爲慶尙道都巡問使鎭合浦淸謹自守吏民畏愛. 倭寇龜山縣三日浦師禹往擊之. 賊潰走乘勝奮擊賊登山. 師禹麾兵四面攻之斬獲二百餘溺水死者以千數奪被虜者十人兵仗不可勝紀. 後爲全羅道都巡問使以子倫弑逆遣人鞫之杖流遠州. 尋遣崔仁哲縊殺師禹及子?于陜州. 當刑?泣謂仁哲曰: “請誅?釋吾父.” 師禹曰: “吾已老矣. 願誅老夫釋吾子.” 仍歎曰: “吾嘗斬獲倭賊甚多功何在耶?” 父子相携而死人皆惜之. 全羅慶尙之民至有流涕者. 師瑗典書.

#高麗史111卷-列傳24-洪彦博-005
○柳淵晉州人三司左使之淀子也. 以公廉才幹稱執事必恪居官稱職屢爲將帥頗得衆心. 辛禑二年以贊成事商議卒年四十九. 中外惜之. 謚貞靖子龍生.

#高麗史111卷-列傳24-柳濯-000
柳濯.

#高麗史111卷-列傳24-柳濯-001
○柳濯字春卿高興府院君淸臣之孫有膽略善武藝. 早以門蔭入元宿衛還拜監門衛大護軍不數年三轉封高興君. 元授合浦萬戶. 忠定朝拜都僉議?理賜推誠亮節翊祚功臣號進贊成事. 恭愍初出爲全羅道萬戶持軍整肅不擾州縣與士卒同甘苦. 王下敎褒?賜衣酒勞之. 倭寇萬德社殺掠而去濯以輕騎追捕悉還其?. 終濯在鎭寇不復犯. 自製長生浦等曲傳樂府. 召復爲贊成事未幾拜左政丞罷封高興府院君賜輸誠亮節翊祚輔理功臣號. 元將南征紅巾等賊求勇士蔡河中薦濯及廉悌臣等四十餘人有勇略. 元遣使召之濯等率兵數千如元從太師脫脫征高郵賊張士誠連戰頗有功. 復舊官制拜門下侍郞同中書門下平章事尋以事流外起封高興侯. 王避紅賊南幸以濯爲慶尙道都巡問兼兵馬使復拜左政丞錄興王定難功爲一等. 又定辛丑扈從功臣以濯濟師有勞又爲一等改侍中. 與評理崔瑩密直副使吳仁澤提調政房崔吳方有寵一日除官濯曰: “宜先擇臺省.” 瑩率爾曰: “我擇之.” ?聲呼吏曰: “將*于達赤名簿來.” 濯惡其不讓辭色方?仁澤曰: “臺省豈可於*于達赤擇之? 須先擇儒士與有名望者.” 二人專恣旁若無人濯辭疾不與.

#高麗史111卷-列傳24-柳濯-002
魯國公主薨王惑浮屠說欲火葬以問濯不可乃止賜推忠秉義同德輔理翊祚功臣號. 舊制僉議樞密監察重房夕直者供給甚盛亂後始廢. 兩府欲復之久未定都僉議司吏金富等怒稽緩大書錄事朴允龍孫國英名倒帖柱曰: “誓不出二人告身.” 允龍國英時掌錢穀者. 濯聞之怒下富等獄鞫之曰: “右司議崔安穎左正言金存誠所爲.” 事聞罷安穎等. 初公主薨設四都監十三色以掌喪事. 濯多繆擧安穎坐府中譏議濯?之至是罷人皆非之. 有詔使來擧止甚峻頗傲於王見宰相不肯與坐及見濯禮貌甚恭. 簽書李穡謂同列曰: “侍中動容中禮見重宜矣.”

#高麗史111卷-列傳24-柳濯-003
監察司囚都評議錄事家奴濯見執義崔元祐請放元祐旣許退又囚一奴. 濯曰: “囚錄事家奴是囚我奴也.” 怒不朝. 宰樞囚元祐獄罷之. 元祐嘆曰: “臺中事必會議而行豈獨老夫? 但老夫無用固宜貶黜.” 有巫自稱天帝釋妖言惑衆杖之. 元使大都驢謂濯曰: “古安有刑婦人者?” 濯無學不能對. 累乞退不允. 王大營公主影殿于馬岩濯謂同知密直安克仁簽書密直鄭思道曰: “馬岩之役非但勞民傷財術家有言築室于玆異姓王矣. 濯濫首百官食君之祿豈可腹非而成君上之過貽譏後世耶? 寧死不可不諫.” 克仁等從之上書曰: “今歲大旱五穀不登民將無食. 乞停中外土木之役.” 王大怒曰: “是沮吾影殿之役也.” 下濯思道獄以克仁定妃父勒歸私第.

#高麗史111卷-列傳24-柳濯-004
濯持重美風度動止可觀同列服之及下獄皆驚歎. 太后使人諭王曰: “是祗以彰君之過而見宰相之賢也. 可釋濯等.” 王不聽卽以李春富代濯爲侍中命李穡等鞫以魯國之薨闕祭三日其葬降用永和公主例. 濯曰: “公主國母也. 賓天之初臣等哀慟罔知所爲遂致闕祭辛丑之亂禮文皆失故葬禮以臣等所知爲例耳非有他也.” 以聞王怒甚. 辛旽出曰: “侍中當死矣.” 王欲殺濯命穡製諭衆文穡對以濯無死罪不敢爲辭力爭. 王又大怒下穡獄穡泣曰: “臣非畏死恐王以無罪殺大臣耳.” 王皆釋之. 翌日濯等謝王賜酒慰之曰: “予失於怒辱卿等數日毋怪也.” 語在穡傳. 後王又以正陵無臘祭爲濯所定下獄免爲庶人籍其家. 都堂言: “諸陵皆無臘祭請釋之.” 王怒解還告身及家財.

#高麗史111卷-列傳24-柳濯-005
辛旽旣誅憲司奏: “濯爲首相嘗欲專占全羅軍民依妹壻也先帖木兒設萬戶府成軍目靑冊納樞密院. 又公主昇遐之初闕殯奠葬用薄禮. 又黨逆賊辛旽賄以奴婢錢財相與結援. 李伯修告旽逆謀濯知而不首. 乞置典刑以正不敬不忠之罪.” 王從之. 太后使宦者沙顔不花請宥之王怒囚沙顔不花遂縊殺濯于靑郊年六十一. 國人有涕泣者時議以爲王憾濯諫止影殿之役也. 後我
太祖夢濯祈爵其子濕異之贈濯特進輔國高興伯謚忠靖授濕官. 子雲濕?.

#高麗史111卷-列傳24-慶復興-000
*慶復與{慶復興}.

#高麗史111卷-列傳24-慶復興-001
○慶復興初名千興淸州人. 父斯萬性質素娶明德太后姪女以故?侍禁掖與宦寺無異人譏之. 官至右代言嘗受命醮摩利山塹城聞空中若有呼慶代言不幸短命者再. 還謂友人曰: “吾不久於世矣.” 未幾果卒. 復興性淸直累遷監察掌令. 恭愍初拜軍簿判書歷判樞密院事?知門下政事陞知政事商議. 時議築京城復興與鄭世雲柳淑言: “今四方兵起瘡痍飢饉. 若築城民將不堪.” 王命罷其役. 錄誅奇轍功爲一等改?知中書省事. 御史臺劾黃裳楊伯淵姦判密直辛貴妻康氏復興言: “康之失節以夫在流不能防閑也. 自丙申以來流竄者寔繁室家怨曠多失節. 請皆放還鄕里.” 從之. 紅賊入寇以復興爲西北面元帥尋爲副元帥. 率兵千餘屯安州畏賊不敢戰. 王怒欲論以軍法洪彦博言: “復興公廉謹篤. 然不閑將略是用者過也.” 王怒解. 賊退賜盡忠同德?輔功臣號尋拜平章事守門下侍中. 錄己亥擊走紅賊辛丑扈從功俱爲一等.

#高麗史111卷-列傳24-慶復興-002
崔濡在元?于帝廢王立德興君發遼陽省兵納之. 遣李家奴來收王印章. 王以復興爲西北面都元帥屯安州李珣爲都體察使屯泥城禹?朴椿爲都兵馬使分屯江界禿魯江等處安遇慶李龜壽洪瑄池龍壽分屯諸州皆受復興節度. 以密直副使丁贊爲西北面都安撫使. 椿聞家奴將至收兵得卒數千甲士二百餘人生獲二獐詣家奴所舍曰: “椿某處萬戶管下千戶也. 王令椿防倭故到此. 今有廢立之言然乎? 椿將爲我王死也.” 因泣下殺獐?之家奴嘆息且有懼心. 椿又從*閒道以所領兵送珣屯所令珣遇家奴亦如之. 贊遣麾下兵馬使睦忠將兵屯要害. 忠乃宰相仁吉從弟也依勢不從贊節度贊不能制. 忠怨贊誣構贊與德興通謀議乃?屯所逼贊營欲襲殺之贊大懼?軍奔復興營明其誣. 王遣使繫致巡軍召忠對置事無驗憂憤而卒. 贊性寬博有武藝時人惜之.

#高麗史111卷-列傳24-慶復興-003
復興移檄德興君從者曰: “本國父老子弟或以功名或以朝覲用賓中國久近不同老於旅食豈無東意? 道里云遠盜賊蜂起歲月愈深歸計愈?父母妻子夜夢晝思. 言及淚下貌同敬他. 握粟出卜妄喜且悲曷月曷日予還歸哉? 柰何今又自貽伊阻? 聽人?言僞主云從. 至爲防身弓矢甲刃旁招殘賊妄謂羽翼野宿風?靡所定居??遷延. 不進則退謀所不謀爲所不爲乃臆以謂吾事?濟以是欲見三族欲榮一己?耀里閭. 拜掃松楸何異緣木求魚理舟涉山祗自勞苦斃於狂妄緣木求魚理舟涉山已云狂妄猶無後?. 如爾之?未容口頰. 尙我主上至仁以慈欲爾改修存爾三族雖法吏議刑選軍革田亦堅執不許姑待須臾. 且如年前邊將負勇不備紅賊賊逼都城乃於蒼黃主上自令鰥寡孤獨無保持者先出遠害毋犯賊鋒及至. 南幸惠養如子. 肆爾三族得保首領又不窮乏. 今猶昔也. 爾尙不知委質報德誤從白家之息自納簒逆之?必使之夷三族撥墳墓?宅舍沒田口然後已乎. 豈惟國人施爾顯戮抑亦社鬼丕降陰誅. 爾何悖理至於如斯. 然而體思爾心亦不得已不得已說玆復不贅聊以招懷. 國中之人孰非故舊有位之士孰非姻親. 冀復面目實無異志爾勿爲胡越爾勿爲鬼?. 且彼蘇武牧羊猶持使節管仲射鉤終相桓公二人之事其審克之. 主上宰臣?謀成言苟能來者仍其僞授不降一級爵之命之. 嗚呼四山雪滿大野風鳴. 覆氈車下仰視星斗於斯時也鄕思幾何? 越鳥南枝狐?首丘. 爾可以人不如禽獸. 書到爾部不出三日戒爾徒旅勤爾跋涉如魚得水如鳥歸林. 嗚呼此厥不聽與爾永訣.”

#高麗史111卷-列傳24-慶復興-004
珣又移書諭崔濡羅英傑柳仁雨黃順洪法華等曰: “本朝自太祖統三以來聖子神孫繼繼相承?于今日非王氏不得爲王爾等所共知也. 乃何以異姓白家之子欲立爲王反攻父母之邦耶? 爾等離鄕土辭親戚苦身憔思千里而從人者無乃欲富貴其身而顯榮於鄕黨親戚乎? 今若率兵欲入則爾之三族無遺類矣. 然則雖能得入誰與爲榮? 且爲人子未免亂賊之名則何面目立乎天地之*閒. 宜各挺身渡江而來. 來則罪輕不則罪重可不愼哉.” 濡奉德興渡鴨綠江崔瑩安遇慶等諸將擊敗之濡渡江而走. 復興遣錄事金南貴獻捷王賜南貴銀一錠. 遣人賜復興酒拜左侍中. 凱還王命有司如迎駕儀令百官宴于國淸寺南郊慰之賜諸將賊臣田宅?産. 辛旽用事復興雖在相位不得與聞政事爲旽所?. 罷封淸原府院君後與吳仁澤等謀除旽事洩杖流興州沒爲奴籍其家. 旽誅召還復拜左侍中提調政房. 王見弑復興欲立宗室仁任乃立辛禑. 禑始開書筵翼日稱疾欲停講復興曰: “聖賢書雖不讀常在手亦自有益.” 禑乃講.

#高麗史111卷-列傳24-慶復興-005
有韓略者口給無才行. 初爲司憲令史登明經科以禑外戚超授官. 又托乳?宦寺求爲持平. 禑一日用小帖擬略臺官金瑄重房韓忠典法下政房. 瑄忠亦禑外戚也. 復興言: “注授已訖不可更改.” 禑曰: “有紙墨改之何難?” 復興又言: “古者外戚不除言官. 請授他職.” 禑曰: “何不從命?” 强之復興力爭終不授. 復興與仁任瑩池奫同注擬奫曰: “當先軍功.” 復興曰: “此則都目宜後軍功.” 久未定. 時池李擅權擧國趨附. 復興廉潔自守雖惡其貪?知不可救日以醉酒爲事. 及其銓注輒薦賢以抑行賄之輩. 然?二人不能行己意或先出不與.

#高麗史111卷-列傳24-慶復興-006
都堂將議呈省書復興醉不至. 瑩呼堂吏曰: “可撤禁酒榜. 首相乃如是耶.” 諸相遂詣復興第復興?然曰: “吾因飮藥而醉未能進也.” 嘗與親舊夜飮聯句典客令金七霖曰: “予近自外來民之憔悴莫甚. 此豈唱和爲樂之時耶?” 復興?然. 又嘗與瑩率私兵大獵東郊. 時方旱蝗識者譏之. 六年國家聞遼東欲攻納哈出慮其掠我界遣人?之還言遼東摠兵已出師都堂?會議復興醉又不至. 仁任林堅味忌復興淸直訴以嗜酒不視事流淸州. 又流門下評理薛師德密直副使表德麟判事鄭龍壽裴吉李乙卿王伯上護軍薛懷摠郞薛群薛拳中郞將羅興俊等皆復興酒徒也. 師德乙卿道死復興卒于貶所謚貞烈.

#高麗史111卷-列傳24-慶復興-007
辛昌立賜祭曰: “嗚呼我先祖恭愍王有周宣中興之志有漢祖知人之明卽位之初側席求賢?食圖理擢卿百寮之中置之憲司引入御寢咨訪達旦. 潛邸元從莫有知者. 凡百姓苦樂士大夫忠姦亶聰灼知興利除害進賢退不肖. 遂能內誅奇轍外殲紅賊文德武烈聞於天下. 元季東南割據若方國珍張士誠輩皆遣使款獻我先祖中興之烈有光于祖宗卿有力焉. ?至癸卯賊臣崔濡?緣轍黨推奉?醜德興請兵元朝突入鴨綠我先祖授卿節鉞與崔瑩等擊走以存我社稷功在帶礪賜*券圖形. 及逆旽以左道惑我先祖領僉議事三韓卿大夫望塵趨拜昏夜走謁惟恐不及. 其門湯沸. 旽亦歆卿淸忠?慨欲屈卿而致之門倚以爲重屢遣私人通慇懃之意於卿而卿不一進其門旽乃?卿. 而我先祖方委政於旽難違其言. 卿於是有明夷之行三韓之人知與不知莫不泣下. 旽謀旣覺而誅我先祖悔甚卽日召卿復卿左相. 及我上王嗣位賊臣李仁任乘*閒專恣?官貨獄敗我先祖嚴恭抑畏事大之禮. 尙賴卿之在朝五六載之*閒社稷粗安而仁任憚卿不能縱其溪壑之欲朝夕側目但以我王母明德妃信卿之深未敢發也. 及明德昇遐仁任嗾群兇而逐卿. 於是仁任窮兇極惡. 籠山川以爲田認良民而爲隷寃塞覆載醜聞上國遂致天子欲立衛於鐵嶺社稷幾顚而崔瑩奮忠廓淸群兇. 上王命予小子乃權國事一新庶政. 予惟汲?在漢而淮南之謀不得行孔父在宋而華督之惡不敢作. 卿在上王朝身佩王室安危朝廷輕重卿誠唐之郭汾陽裴晉公之?也. 嗚呼卿位極人臣而無一畝於京甸無斗粟於家甁簞食水飮??瘦馬. 求之千載如卿者幾何? 卿之忠淸義烈足以範三韓而聳萬世. 今遣密直副使柳爰廷往奠卿墓英靈有知歆玆異數諒予至懷永佑我王家.” 子補臻儀.

#高麗史111卷-列傳24-金續命-000
金續命.

#高麗史111卷-列傳24-金續命-001
○金續命中贊之淑之孫性淸直敢言. 恭愍初拜監察執義與大夫元?持平洪元老?心彈*?{糾}執法不阿. 凡拜官者有疵累輒不署告身. 於是內人宦竪惡之遂皆見罷. 累遷左副代言. 王避紅賊南幸續命扈從策功爲二等賜土田臧獲轉監察大夫辭不允. 王以?異求言續命與獻納黃瑾等上言: “書云: ‘元首明哉股肱良哉庶事康哉元首叢?哉股*?{肱}惰哉萬事墮哉.’ 殿下氣?沈重春秋鼎盛卽位日久備?國事智出萬全. 多不信人宦官僧徒雜類之言有時信聽. 雖大臣議一事出一言必候上旨承順施行. 以故*?{諂}諛成風直言路絶. 此德政之最失者也. 地者臣道也. 今賞罰不明故大小之臣怠弛曠官. 又因軍功白丁驟拜卿相?隷濫處朝班臣道淆亂以致地震. 請自今信賞必罰重惜名器. 古者選軍給之土田故兵皆足食不憚征役. 近豪勢兼幷至千百結曾無一畝及於軍夫及其徵發赴敵之際率皆解體?望敵愾乎? 請復選軍給田之法. 左右前後皆正人也君誰與爲不正? 刑餘陰類殿下日與相狎樂聞鄙俚無稽之言夜分不寢日中乃興?遠大臣嘉謀?議無自而入. 冬雷地震咎實在玆. 自今三殿宦者各留十人餘悉汰去正人端士常令侍側. 治國之道布在經史未聞以佛書致治者也. 殿下過信佛法群?緣此干謁濟私願. 自今斷絶緇流出入禁?. 復開經筵日訪治道常觀聖賢之書勿雜異端之說. 女謁爲政之大害今針線娘子內寮之女亦有封翁主宅主者僭擬踰分殊失尊卑之體. 自今除宗室勳舊外勿許封爵已封者請奪之. 田里戚休在於守令今雖有臺省政曹保擧之令皆徇面情其所薦擧至有不識字者願自今臨軒引見核其名實擧非其人必罰擧主. 傳曰: ‘無赦之國其政必平.’ 養??者害嘉穀惠姦?者賊良民. 感召水旱在於數赦. 願自今毋赦有罪以長姦惡.” 王召臺諫詰之臺諫面爭益切王怒甚. 知都僉議柳淑進曰: “旣求直言而怒言者可乎?” 王怒爲之小解.

#高麗史111卷-列傳24-金續命-002
遷知密直司事出爲慶尙道都巡問使. 倭賊三千餘人入寇鎭海縣續命帥兵急擊之賊倉皇不暇乘船乃登縣之北山斫木爲鹿角柵守之. 續命復進擊大敗之遂獻所獲兵仗王喜遣中使賜衣酒金帶爵戰士有差. 未幾拜三司左使賜端誠揆義輔理功臣號. 轉僉議評理後爲大司憲以論崔瑩罷. 辛禑時改三司右使. 時募全羅道兵屯守東江贊成睦仁吉欲以其兵行畿甸諸島捕倭禑許之. 續命不可曰: “今無門庭之寇天寒?合募卒遠來疲弊戰艦未完且大臣不可輕出.” 不聽. 續命以太后外戚專摠宮中之事剛直不撓人皆畏忌執政至有欲殺者. 出爲楊廣慶尙道都安撫使盖斥之也. 太后欲留之召柳實問之實曰: “今北有邊警大臣不可出外.” 太后遂遣中使止之. 時李仁任池奫林堅味等專權用事貪?無厭唯憚續命不敢肆. 續命嘗移病在第慶復興仁任奫問疾續命曰: “古制兩府省五樞七而已. 今一日所除宰樞至五十人如物議何?” 復興曰: “不得已爾.” 續命曰: “今宰樞竊祿尸位而心不正者無我若也.” 仁任曰: “公不正誰爲正乎?” 續命曰: “予伴食都堂凡署事心非口是心不正誰如我乎?” 池李深銜之. 奫使其妻交結禑乳?出入宮禁招權納賄. 續命譏之奫聞而益惡. 會般若事起兩府臺諫耆老集興國寺辨之. 密直權仲和以書筵進講獨不至.

#高麗史111卷-列傳24-金續命-003
續命謂堂吏曰: “王母未定宜速辨以解國人之疑何用書筵爲?” 旣而嘆曰: “天下未辨其父者容或有之未辨其母者我未聞也.” 於是仁任等嗾司議許時金濤等劾之曰: “爲人臣止於敬天下古今之常典也. 臣而不敬罪莫大焉. 近集議興國寺續命發口不可道之言不敬孰甚. 請鞫治.” *?再上太后力救乃流文義縣遂罷柳實以朴林宗代之. 實續命所薦林宗仁任姻親也. 續命旣竄太后如失左右手. 時人惜之. 十二年卒謚忠簡. 恭讓初左常侍尹紹宗等言: “辛禑旣立辛旽婢妾般若自言君母. 仁任等詐以禑爲玄陵所幸故宮人所出求其名氏未定. 金續命以爲天下未辨其父者容或有之豈有未辨其母者乎? 仁任欲殺之賴明德太后之救僅得流竄. 身雖已沒忠義感人. 乞追加褒謚弔祭其墓錄其子孫以慰忠魂.” 從之.

#高麗史111卷-列傳24-李子松-000
李子松.

#高麗史111卷-列傳24-李子松-001
○李子松靑陽人. 恭愍朝拜典法判書. 德興君之變子松與洪淳在元. 帝令高麗人皆從德興之國金添壽柳仁雨康之衍黃順安福從文益漸奇叔倫等皆附之唯子松淳黃大豆等匿不從. 久居燕錢粮?竭終始不貳. 旣還王嘉其節義各賜米豆三十碩. 授子松密直副使賜端誠輔祚功臣號. 久之出爲東北面存撫使倭寇安邊等地掠婦女奪倉米萬餘石. 坐罷歸田里. 辛禑時以三司左使爲巡衛府上萬戶祭酒方旬竊三司左尹金鼎暉妾鼎暉欲訴于官旬乞哀乃止. 旬反告巡衛府曰: “鼎暉盜殺內乘馬又殺其奴.” 子松聞之大怒捕鼎暉鞫之. 開城少尹韓興壽亦訴鼎暉强姦己妾. 鼎暉依勢免止流于外. 進拜守門下侍中. 禑遷都漢陽命子松留守. 子松自松京來謁禑賜酒慰之曰: “留守松都,庶事惟繁卿獨處之豈不難乎?” 禑墜馬傷子松與洪永通言: “殿下醉輒馳馬臣等心常危懼今果顚蹶致傷尊體願自今端居九重戒遊?愼酒色毋或輕動.” 禑?然不悅. 未幾罷封公山府院君. 崔瑩勸禑攻遼子松詣瑩第力言不可. 瑩白禑托以黨附林堅味杖百七擬流全羅道內廂尋殺之. 或云: “妬妓燕雙飛也.” 子松淸廉國人注意復相及聞其死莫不悲之.

#高麗史111卷-列傳24-趙暾-000
趙暾[*(趙)仁沃].

#高麗史111卷-列傳24-趙暾-001
○趙暾初名祐雙城摠管暉之孫也世居龍津. 未弱冠事忠肅王時吏民逋入女眞洪肯三撒禿魯兀海陽等地. 王遣暾至海陽刷六十餘戶還授監門衛郞將. 後復至海陽刷百餘戶來王嘉之賜廐馬綾*?{段}. 尋除左右衛護軍. 王薨暾還龍津. 初暉以雙城等地叛入元. 恭愍五年欲收復舊地以密直副使柳仁雨爲東北面兵馬使大護軍貢天甫宗簿令金元鳳爲副使與江陵道存撫使李仁任往擊之. 仁雨率兵過鐵嶺次登州去雙城二百餘里. 留十餘日不進. 雙城摠管趙小生暾從子也. 聞變與千戶卓都卿召暾暾至小生擧兵爲拒守計劫暾曰: “今事急矣. 叔父仕高麗爲累朝所寵待. 今日叔父南向高麗則雙城之地十二城誰肯從我?” 乃與都卿選腹心驍健者三十人衛暾實拘之也. 仁任說仁雨曰: “暾雖小生叔父心在朝廷必不與逆?同叛. 今以王命諭之必來. 暾來雙城可傳檄而定逆?之首不足血也.” 仁雨然之. 遂以蠟書遺暾暾見書秘之伺*閒未得.

#高麗史111卷-列傳24-趙暾-002
暾少時見雙城人趙都赤英俠與之交遊深結?心. 及是都赤以百戶爲小生謀主. 暾諭都赤曰: “今兩?所以拒朝命者以汝爲腹心也. 汝本高麗人爾祖與吾祖皆自漢陽來. 今背本國從逆?獨何心哉? ?逆從順去危就安功名富貴此其時也汝其圖之.” 都赤泫然泣下擧手指天曰: “叔父活我矣. 公且先吾從之.” 暾喜與弟天柱挺身馳出至三?江乘舟已中流追騎百餘及岸而返. 暾至龍津謂家人曰: “從夫人浮海會我于登州.” 率子仁璧仁瓊仁珪仁沃一夜馳二百里. 黎明詣仁雨營謂仁雨曰: “二?勢窮將北走雙城人皆竄山谷. 今大軍遽至必駭不下淸野無食. 爲公計莫若先遣吾子仁璧招諭之.” 仁雨然之乃使仁璧及知通州事張天?徇雙城雙城人聞仁璧至喜相告曰: “趙別將來吾屬更生矣.” 相率來降?迎官軍曰: “高麗王眞我主也.” 初我
桓祖以雙城等處千戶來朝王迎謂曰: “撫綏頑民不亦勞乎?” 時有人密告: “奇轍潛通雙城叛民爲黨援謀逆.”

#高麗史111卷-列傳24-趙暾-003
王諭
桓祖曰: “卿宜歸鎭吾民脫有變當如吾命.” 至是王聞仁雨逗?授
桓祖小府尹遣兵馬判官丁臣桂諭
桓祖內應.
桓祖聞命卽銜枚就行與仁雨合兵攻破雙城摠管府小生都卿?妻子逃入伊板嶺北立石之地. 於是按地圖收復和登定長預高文宜州及宣德元興寧仁耀德靜邊等鎭. 盖咸州以北哈?洪獻三撒之地本爲我疆自暉等叛沒于元凡九十九年今皆復之. 臣桂領兵過伊板與女眞戰大捷斬其魁帖木兒傳首于京. 仁雨之初至也端州以北千數百里靡然南向仁雨貪財殺戮. 及都赤來見王授護軍賜金符爲東北面千戶使往撫女眞仁雨忌而殺之. 天?隷仁雨麾下濫殺無辜掠牛馬財産奪人妻妾凡九人遂沮北人歸附之心暾深以爲恨. 暾還王大喜超授禮賓卿賜第于京.

#高麗史111卷-列傳24-趙暾-004
六年遷太僕卿. 小生都卿竄女眞境勢窮欲降見都赤降而被害欲見璽書乃降. 八年王遣暾齎璽書往諭. 暾至登州浮海舟行半月至海陽賜璽書小生等欲從暾入朝復懷異志衷甲而待暾卽登舟而還. 紅賊陷西京以知兵馬事隷安祐麾下擊走之. 九年拜判司農寺事. 十年轉工部尙書從王南幸王命暾及睦仁吉分領福州兵宿衛行宮. 十一年出牧海州居母憂踰年起復爲禮儀判書尋檢校密直副使錄擊走紅賊功爲一等. 二十一年乞骸退居牛峯縣. 辛禑元年封龍城君. 五年歸老龍津. 仁沃欲從行暾力止之曰: “吾家遭時危疑先祀之存僅如毫髮. 過蒙玄陵眷顧一門以全位至封君. 汝兄弟官皆顯達百無所報若等無以老夫爲念致力王室猶在吾側也.” 明年卒年七十三. 仁璧屢立戰功官至三司左使.

#高麗史111卷-列傳24-趙暾-005
○仁沃累遷判典儀寺事. 我
太祖回軍尹紹宗懷?光傳以獻,
太祖令仁沃讀而聽之. 仁沃因極陳復立王氏之議拜典法判書. 辛昌立仁沃與同列上*?曰: “佛氏之敎以淸淨寡欲離世絶俗爲宗. 非所以治天下國家之道也. 近世以來僧徒不顧其師寡欲之敎土田之租奴婢之傭不以供佛僧而自富其身出入寡婦之家汚染風俗賄賂權勢之門希求巨刹其於淸淨絶俗之敎何? 願自今選有道行者住諸寺院其田租奴婢之傭令所在官收之載諸公案計僧徒之數而給之禁住持竊用凡僧留宿人家者以姦論充軍籍其主家亦論罪. 貴賤婦女雖父母喪毋得詣寺. 違者以失節論敢祝婦人髮者加以重罪其爲尼者亦論以失節. 州縣吏驛吏及公私奴婢勿許爲僧尼.” 從之. 遷密直代言. 恭讓時錄回軍功賜鐵*券土田. 尋以事罷起爲吏曹判書. 自此以後入  本朝.

#高麗史111卷-列傳24-崔宰-000
崔宰.

#高麗史111卷-列傳24-崔宰-001
○崔宰字宰之完山人. 父得枰廉正自守人敬憚之. 官至選部典書. 宰忠肅朝登第累遷中部令. 出知瑞州事以母憂不赴. 明年汰冗官有薦宰者王以有父風卽除監察持平宰不獲已就職. 忠惠卽位乃*?{?}其職. 王被執如元凡王所設置悉皆更革立都監以宰爲判官. 宰嘆曰: “王之失德非王自爲乃左右逢之耳. 逢之於前揚之於後吾實恥之.” 稱疾不出. 忠穆時轉典法正郞出知興州事爲印承旦所忌罷. 遷典客副令. 忠定時知襄州有使者降香凌辱存撫使宰曰: “將及我矣.” ?官歸. 執政喜白王除監察掌令. 恭愍初陞執義改尙書右丞後爲尙州牧使. 王避紅賊南幸駐?于尙. 宰盡心供辦. 然不饋遺左右左右短之. 遂罷起爲監察大夫. 尋封完山君移典理判書. 辛禑三年拜密直副使商議固辭乞退. 復封完山君. 四年卒. 性剛直不撓見重於世. 子思美德成有慶.

#高麗史111卷-列傳24-宋天逢-000
宋天逢.

#高麗史111卷-列傳24-宋天逢-001
○宋天逢金海人擢魁科歷正言獻納起居郞. 忠穆時爲監察掌令劾評理全允臧: “身爲輔相席寵恣橫不供其職交結饔人潛竊御膳. 閔祥正訴先王于帝以爲不可君國而允臧黨於祥正罪莫甚焉. 請加罷黜.” 允臧?之出爲草島勾當. 臺官皆辭職. 監察等詣闕請召天逢還政丞王煦救之不得不視事. 政堂文學辛孟判密直李公遂力請之改光陽監務. 恭愍初召拜監察執義與判典校金君發薦文行之士許應麟兪思廉尹守常等. 又掌監試取韓達漢等. 王召達漢及最少者五人令賦牧丹詩多不工一人曳素王怒收其榜責天逢曰: “考藝不精何至是耶?” 天逢??無以對. 辛禑初以大司憲與同列上*?曰: “竊見宦者判崇敬府事尹忠佐順州鄙人濫荷至恩秩同宰相擅權用事蒙蔽上聰沮?下情. 曾在先王之前發忿拔刀手?其髮. ?戾悖逆無君之心已着. 又於賓天之後佯稱耳聾拱手觀變其心?測徒以姦?便媚得見任用. 且順州咀呪之鄕以其鄕人置之左右尤爲不可.” *?奏罷遣忠佐就舍.

#高麗史111卷-列傳24-宋天逢-002
天逢等復*?曰: “自古宦者之禍昭然可考. 在本國伯顔禿古思得幸元朝誣?忠宣竄之吐藩. 高龍普陰訴忠惠以致岳陽之禍. 前日萬生敢行大逆神人所共憤. 今忠佐不忠不敬之罪已具前*?固不容誅. 且擅權受賂汲引庸人除授官職廣占土田誤國害民今止免官國人?望. 乞收告身籍沒家産鞫問決罪以戒後來.” 命削官收田. 諫官亦上*?曰: “殿下卽位之初固宜舍己從人容受直言以收輿意. 近者宋天逢等上言請除宦官祿俸又劾前上護軍李美忠前典工摠郞徐陵俊盜用內帑之罪殿下不允. 自古人主之失拒諫爲大. 以殿下天資之美決不如此而此輩欲圖專橫甘言諛辭蠱惑宸衷陷殿下於拒諫之失. 此臣等夙夜?心疾首爲殿下深痛者也. 宦官尹忠佐?邪凶險善爲逢迎指嗾黨與陰弄權柄與金師幸尹祥同惡相濟. 師幸祥已皆竄逐而忠佐獨蒙再造之恩至受爵命又與狡宦黃中吉結爲父子蒙蔽聖聰罪不容誅. 宜從天逢之言以正忠佐中吉之罪. 且美忠陵俊當先王時*?{諂}事逆臣辛旽金興慶掌內帑恣其出納使倉庫虛耗其所盜竊不可勝數. 乞依天逢所申幷正其罪.” 禑命中吉美忠陵俊除名不?. 臺諫復請下美忠陵俊典法獄美忠行賄權貴移囚巡軍. 國人嘆曰: “二賊賂何人移繫輕獄.” 天逢後拜簽書密直司事封金海君. 卒年八十一. 謚文貞.

#高麗史111卷-列傳24-洪仲宣-000
洪仲宣.

#高麗史111卷-列傳24-洪仲宣-001
○洪仲宣初名仲元忠惠朝登第累遷內府副令. 恭愍初出爲漢陽府尹以釋器黨杖之. 辛禑初判開城府事轉政堂文學. 侍中李仁任等請釋宦官流竄者仲宣謂金續命曰: “?寺用事先朝以階禍亂放竄宜矣. 近者諫官屢以直言見斥一無召還今乃反釋此輩何以爲國?” 陞門下贊成事商議. 禑開書筵以仲宣權仲和爲師傅. 仁任林堅味等與仲宣同在政房惡其分權以仲宣爲啓?使. 時納哈出率兵向遼東路梗仲宣不卽行. 諫官徐鈞衡等素與仲宣有怨且希仁任意遂劾奏: “仲宣在先王朝潛懷異志敗露被罪. 又附辛旽得至密直濫蒙殿下之恩驟拜贊成擢爲師傅宜其盡忠奉公今擬仲宣等四人爲啓?使仲宣欲自免乃言曰: ‘四人同時入朝則必拘留其半.’ 以惑衆聽. 復議遣二人仲宣不免則又言曰: ‘四人當同往.’ 不顧大體以圖自便不忠莫甚. 乞鞫問遠流不?.” 乃流宜寧縣. 楊伯淵之獄起辭連仲宣乃遣版圖判書表德麟典法判書柳蕃等殺之籍其家國人寃之. 仲宣聞德麟等至知不免仰天誓曰: “予實無罪予死天必動威.” 及死天果大雷電以風. 邑人異之.

#高麗史111卷-列傳24-金濤-000
金濤.

#高麗史111卷-列傳24-金濤-001
○金濤字長源延安府人. 恭愍朝登第補全州司錄五遷爲正言言事罷. 中洪武四年制科?授東昌府丘縣丞濤辭以不解華語且親老願還本國,
詔許之. 及還王謂左右曰: “我國之人登制科者固罕. ?此人旣登科又蒙?授名揚一時使天下知我國有人. 恨不早知其來而禮迎之.” 遂擢右司諫藝文應敎累遷成均司藝. 王手書‘金濤長源蘿?山人’八字賜之. 辛禑時拜右司議承李仁任池奫指嗾劾三司右使金續命流之,. 轉左副代言陞知申事拜密直提學. 濤附洪仲宣論議人物仁任惡之. 適濤家奴竊延慶宮舊基之石臺吏執之. 仁任嗾臺官劾以不敬鞫之. 宦官李得芬與濤有故白禑: “止令免官.” 憲司復請遠配得芬又留其狀. 楊伯淵之獄起濤逮繫被榜掠絶復蘇者三. 遂誣服殺之. 梟首于市籍其家. 濤初對獄官曰: “我死不足惜殺一無辜反受其殃.” 獄官皆?然知其寃. 及死門生進士十餘人隨至門外護屍有李悰者抱屍入川洗其血解衣衣之?以?網其首而懸之再拜而去時人義之. 子自知汝知致知學知.

#高麗史111卷-列傳24-林撲-000
林撲.

#高麗史111卷-列傳24-林撲-001
○林樸字元質安東府吉安縣人. 恭愍九年登第調開城?軍. 明年紅賊陷京元帥金得培以樸精曉兵法置幕下與之籌?. 南遷時春秋史籍典校祭享儀軌掘地以藏及賊平發之軍卒多慢棄不收. 樸與柳?李玖以爲國典不可使湮滅監檢收括得十之二. 十二年以書狀官從李公遂如元. 時德興君誣奏帝曰: “高麗王薨於紅賊.” 帝以德興爲王. 樸與公遂奏曰: “吾王破紅賊. 今尙無恙.” 帝令樸等奉德興之國樸等復奏曰: “臣等若從僧王無異於婦人之背其夫也.” 帝曰: “任從汝志.” 德興謂樸曰: “爾若不從我死且無益.” 除典理摠郞以誘之. 樸不受曰: “寧死誓不從.” 德興將東行請詩於樸樸書其屛曰: “棄本滔滔逐末行泰山還似一毫輕. 投鞭直欲橫江去嗜?徒勞?地成. 得瓮舞時誰識破吹?混處?求榮. 莫將繪事迷人目我愛天然古石屛.” 學士危素見而嘆曰: “今亦有忠節之士.” 樸還王謂曰: “德興誘以華秩汝不從吾亦以華秩褒之.” 乃除中書舍人.

#高麗史111卷-列傳24-林撲-002
樸*?上正心論相二十條王益重之又除典儀副令. 王命陳時政得失復上十餘事王嘉納尋陞爲令. 河南王使郭永錫來樸爲館伴. 永錫曰: “嘗聞高麗山水之異尙有箕子之風. 願觀地圖禮樂官制.” 樸曰: “欲知我國山水靈異方今上有皇后太子. 豈非鍾其秀氣耶?” 永錫?膝高吟曰: “遂令天下父母心不重生男重生女.” 左右??. 十六年爲濟州宣撫使樸至州謂其萬戶曰: “達達牧子喜反側君宜盡心撫綏勿令生事.” 又謂星主王子曰: “君輩乃神人之後入新羅爲星主入本朝爲王子服事歷代歷代之待君輩亦甚厚. 君輩宜各一心服事勿與牧子扇變.” 於是星主王子及軍民皆俯伏曰: “敢不唯命.” 先是宣撫者率皆貪暴恣其侵漁民甚苦之牧胡因誘以數叛. 樸行至羅州取水盛瓮而歸雖茶湯不入口. 民大悅相謂曰: “聖人來也. 王官皆如林宣撫我輩何至叛乎?” 然州人或有譏其載水者. 轉成均祭酒上書始分五經四書齋科擧一依中朝搜檢通考之法.

#高麗史111卷-列傳24-林撲-003
陞大司成判典校事. 初成石璘爲*?{箚}子房知印不阿附辛旽旽?于王以樸代之. 樸性好詭異倜?敢言又喜立名常自言: “但知奉公未嘗干謁.” 然每夜?衣徒行出入旽第爲旽?計?迹*?{詭}秘. 旽嘗往平壤樸佩刀從行無愧色. 每譽旽爲盛德故旽說之. 及爲知印手執班簿品第高下親舊之人則曾不薦引宦官宮妾咸得所欲善伺候王意. 又?旽好惡唯務迎合. 於是眷遇日密權在代言之上慶復興李仁任等深忌其專. 樸嘗語旽曰: “公摠國政宜整田民爭訟之寃者.” 旽遂白王立推整都監命旽爲提調樸爲使. 樸多所平決. 然旽之偏聽者不爲之辨故寃屈頗多. 二十三年拜代言. 王薨翼日樸在殯側露齒笑殯殿都監判官柳爰廷性?直敢言. 嘗侍王講讀大爲器重. 是日見樸笑責之曰: “先王嘗稱子爲社稷臣今子忘哀而笑是非忠臣.” 及樸秉政惡而不用. 然樸喪玄陵素帶三年.

#高麗史111卷-列傳24-林撲-004
辛禑初仁任倡議與百官爲書將呈北元中書省樸與朴尙衷鄭道傳不署名. 大司憲李寶林阿仁任意劾樸廢爲庶人流吉安縣. 初禮安人附池奫藏禑胎于其縣陞爲郡又與安東爭地. 樸在吉安相其地曰: “不吉.” 安東人告於朝曰: “禮安不宜藏胎實以樸言.” 奫由是惡樸. 奫黨執義金承得知申事金允升謂奫曰: “林樸不署呈省書必有迎立瀋王之志是可罪也.” 承得遂率臺官上書曰: “林樸本系庸人嘗附逆賊辛旽爲其腹心多行譎詐. 及旽伏誅又附金興慶. 殿下卽位之初乃與朴尙衷輩結爲黨援蔑視都堂違?衆心以悖理之事誘令上書罪固不細. 元朝聞叛賊金義之言議立瀋王. 於是本朝耆老百官呈省辨明樸陰懷異志獨不署名請誅之以正典刑.” 允升從中下其書遣體覆孫慶生鎖致典法杖百流務安中路?殺之. 子稼.

#高麗史111卷-列傳24-文益漸-000
文益漸.

#高麗史111卷-列傳24-文益漸-001
○文益漸晉州江城縣人恭愍朝登第累遷正言. 奉使如元因留附德興君及德興敗乃還得木?種歸屬其舅鄭天益種之. 初不曉培養之術幾槁止一莖在比三年遂大蕃衍. 其取子車?絲車皆天益創之. 辛昌立以左司議侍學上書論爲學之道. 時*?{諫}官李*준等以私田不可復上書爭之. 益漸附李穡李琳禹玄寶移病不署名翌日徑赴書筵. 大司憲趙浚劾曰: “益漸本以遺逸躬耕晉鄙殿下以賢良徵拜諫大夫置之左右以資淸問誠宜進盡忠言敷陳治道以補聖治而乃日侍經?依阿苟容以飾忠直之狀承順逢迎而無*?{諫}諍之節??束手唯唯諾諾. 頃者同舍郞吳思忠李舒各自上*?極言時事益漸持祿患失無一語及之. 又同舍郞聯名上*?極論田制益漸依阿權勢稱疾不仕不與其議規避衆謗自以爲得計. 上累殿下知人之明下負士林期待之意是宜削其爵位放歸田野以爲有言責而不言者之戒.” 乃罷之. 子中庸中誠中實中晉中啓.

列傳卷第二十四.


#高麗史112卷-列傳25-00-000
列傳卷第二十五. 高麗史一百十二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史112卷-列傳25-李公遂-000
李公遂.

#高麗史112卷-列傳25-李公遂-001
○李公遂益州人?部典書行儉之孫. 以監察*?{糾}正擢魁科授典儀注簿累遷典校副令. 忠穆朝歷知申事監察大夫. 有金用謙者性暴戾因姪宦者龍藏驟拜代言. 龍藏姪郭允正亦籍其勢拜大卿用謙忌之說龍藏罷之又奪龍藏所給資産. 允正訴監察司劾之. 八關會王觀樂命用謙入侍公遂奏: “用謙被彈不可齒朝列.” 代言等請姑留王曰: “寧少一代言不欲拒諫.” 錄事金龍起爲陰竹別監厚*?{斂}民財盜用事覺憲司鞫之. 龍起謂持平崔安沼曰: “爾昔在陰竹*?{斂}民尤甚. 安有以盜治盜者?” 王命釋龍起. 公遂曰: “龍起國?也今釋之是勸人以盜也.” 不聽.

#高麗史112卷-列傳25-李公遂-002
恭愍時拜僉議評理進贊成事. 授行省都事辭封益山府院君. 紅寇旣平復拜贊成事領分司百官留守京都. 甫經兵亂庶事草創公遂盡心區?朝無廢政. 時補諸陵殿直命留都宰相薦之. 多擧親屬公遂獨不擧一人曰: “國家有命豈爲吾等子孫弟姪耶?” 元廢王立德興君. 公遂適奉使如元. 至西京謁太祖原廟誓曰: “吾君不復位臣死不復還.” 公遂奇后內兄也. 旣至都后及太子遣人郊勞. 帝在興慶宮召見. 后設饌慰曰: “卿盡心孝吾母是吾親兄也. 敢不以親兄待之.” 公遂曰: “周姜嫄任?育聖基化及其中衰姜后待罪宣王以興褒?呂武覆宗絶祀. 美惡昭然千載龜鑑. 本國於大朝戎臣旣結兄弟天子又定甥舅魚水相得百有餘年. ?今后卽周之妊?三韓之幸也. 今王勤王敵愾爲國樹勳當行賞示四方以激將帥奈何逞私憾廢公義乎? 丙申之禍實我家不戒盛滿之致然耳非王之罪也. 不知反咎而廢有功之主他日必爲天下笑. 願善奏于帝復吾王逐姦臣.” 后感其言然怒猶未已令公遂奉德興東歸. 時國人在燕京者皆受僞官東歸公遂獨不肯. 后及太子强之公遂曰: “老臣縱不能以頸血?德興之轅其忍從耶?” 辭疾請留皇后不敢强. 尋拜*大常禮儀院使辭曰: “臣生長荒?不慣華語不習華禮何敢冒寵取譏. ?今將帥布列于外獲功者未賞. 臣恐天下有以議陛下也.” 不允. 適大享宗廟公遂爲*大常卿蹈禮不違觀者敬之.

#高麗史112卷-列傳25-李公遂-003
太子以帝命召公遂上萬壽山廣寒殿. 太子問殿額仁智之義公遂曰: “愛民之謂仁辨物之謂智. 帝王用此御世則可致*大平矣.” 指殿金玉柱曰: “老人曾見乎?” 曰: “帝王發政施仁則所居屋雖朽木堅於金石. 不然金玉反不如朽木也.” 太子彈瑟未成曲曰: “久不習忘之矣.” 公遂?曰: “第不忘憂民之心耳. 瑟上一二調忘之何害?” 帝在大液池舟上太子以公遂言奏帝曰: “朕固知此老賢. 汝外家唯此一人耳.” 一日后問兄轍禍敗所由公遂曰: “貪財聚怨鮮有免者. 勢激而然非王之心也.” 宦官朴不花密告后曰: “公遂但爲其主豈念其親.” 后由是久不召見. 德興至遼陽崔濡曰: “李公遂在都其心莫測. 事或中變悔無及矣.” 重賂禿魯帖木兒朴不花必欲得公遂以歸. 公遂知之謂書狀官林樸曰: “吾旣無父母又無後位亦極矣. 豈復有一毫顧籍意耶? 當祝髮入山決不從彼也.” 禿魯帖木兒等入奏帝不從.

#高麗史112卷-列傳25-李公遂-004
本國拜左政丞. 未幾譯語李得春妄言: “德興署公遂爲右政丞.” 乃罷之. 德興旣敗公遂與洪淳許綱李子松金庾黃大豆張子溫林樸等爲書納竹杖中潛遣?從鄭良宋元衣藍縷爲乞人狀從*閒道報: “崔濡復謀起大兵而東願勿謂德興已敗謹備之.” 本國始知得春妄拜公遂領都僉議賜推忠守義同德贊化功臣號以旌之. 會?羅帖木兒引兵入都黜丞相代其位. 與御史大夫禿堅帖木兒平章老的沙言曰: “高麗王有功無罪爲小人所陷?先申理.” 帝降詔復王位械濡以遣. 公遂亦辭職東還忠義聞天下. 出燕京齊化門令蒼頭吹笛曰: “天下之樂復有加於此者乎?” 中途馬困蒼頭以矢買束菽飼之公遂曰: “何故奪窮民食乎?” 截?布償之. 閭山站無人粟積于野. 從者又取飼馬公遂問粟一束直布幾尺如其言書布兩端置粟積中. 從者曰: “人必取去何益? 不如不償.” 曰: “吾固知之然必如是吾必得安.” 旣還時方修國學公遂喜卽解帝所賜金帶助其費.

#高麗史112卷-列傳25-李公遂-005
辛旽當國忌公遂名望公遂亦以盛滿自戒杜門不出. 未嘗一日坐廟堂行事人頗恨之. 旽竟罷公遂封益山府院君. 十五年卒年五十九. 王哀悼命官?葬事謚文忠. 公遂精明謹愼一毫不妄取與. 臨事剛毅不爲形勢所窘. 風流閑雅蕭然有山野之趣置別墅德水縣自稱南村先生幅巾藜杖逍遙自適. 早喪母長於?夫全公義家. 旣顯事公義如父?如母. 公遂?疾親屬謂妻金氏曰: “?禱于佛.” 金曰: “公平生未嘗?佛安敢背其道以欺耶?” 辛禑二年配享恭愍廟庭無子.

#高麗史112卷-列傳25-柳淑-000
柳淑[*(柳)實].

#高麗史112卷-列傳25-柳淑-001
○柳淑字純夫瑞州人. 忠惠後元年登第調安東司錄. 恭愍以王弟入侍元朝淑從之居四年. 忠穆卽位恭愍僚佐多不守節淑獨不變. 選補春秋脩撰. 轉三司都事?官如元. 忠穆薨耆老百官上書中書省請立恭愍. 命將下淑聞母病卽日請歸或止之. 淑曰: “忠臣孝子名異實同. 本末則有序. ?事君日長事親日短萬一不諱悔之何益?” 遂東歸母見淑喜病卽愈. 尋又如元. 恭愍卽位還國至遼陽拜淑左副代言陞右代言左司議大夫?典機務. 然非有召未嘗詣內. 爲趙日新所構罷屛居田莊. 王錄燕邸侍從功爲一等. 日新誅淑方居母憂起復爲代言尋判典校. 王事皆咨訪淑不欲?近屢辭以疾. 一日使宦者再召不至王怒下巡軍.

#高麗史112卷-列傳25-柳淑-002
歷版?典理判書樞密院直學士累陞知院事. 錄誅奇轍功賜安社功臣鐵*券. 淑謂諸功臣曰: “功*券卽罪案也. 願相勉保終始.” 又曰: “君子不黨吾決不黨於人. 願諸公同心奉王室無私黨.” 紅賊入黃州勢甚逼. 淑曰: “國所恃者城池與糧餉也. 今城未完倉無儲將何以守?” 遂決策南幸. 進樞密院使翰林學士承旨同修國史. 賊平論賞將士判事金貴抗言於淑曰: “黃裳金琳冒受高官貴獨何人功大賞微.” 淑怡然曰: “公不要忙.” 因以俚語慰之曰: “安知先之羨不爲後之羨也.” 安祐等殺摠兵官鄭世雲曰: “今旣殺摠兵官矣柳淑居中每出奇謀可畏也. ?去之.” 淑知之告于王曰: “衆怒難犯. 今諸將忌臣者徒以在殿下左右耳. 殿下如逐臣則臣一布衣耳. 誰復置齒牙*閒耶.” 於是出爲東京留守. 未幾召知都僉議賜忠勤節義贊化功臣號遷評理. 王以手敎賜嬖人公州倉米. 按廉李之泰曰: “王命必由兩府而下. 且兵糧不可虛以與人.” 不奉命. 其人訴于王王怒罪且不測淑固執不可. 王怒甚曰: “事皆由卿等耶?” 目淑曰: “出.” 淑趨出. 王復召之. 淑具以之泰語白王且曰: “殿下怒不已臣恐後世以爲口實.” 王怒解置不問. 他日淑謝曰: “臣受恩旣久而無纖芥之效反以口舌妄觸天威罪在不赦.” 上賜黃金以慰之且曰: “賞卿之言也.”

#高麗史112卷-列傳25-柳淑-003
淑以盛滿乞骸骨封瑞寧君. 興王之變王避于密室聞賊相語. 曰: “何故來遲.” 曰: “殺洪彦傅柳淑故遲.” 旣而諸將率兵入討淑隨之入. 王曰: “謂卿已死不復再見. 及見卿面疑其思成聞卿之語疑始釋矣.” 乃拜政堂文學兼監察大夫策功爲一等. 又策辛丑扈從功亦爲一等. 進拜僉議贊成事商議會議都監事藝文?大提學知春秋館事. ?辛旽罷復封瑞寧君. 淑見王多猜忌功臣少有全者屢乞退王不許. 淑告病不朝不通賓客者數月. 初旽出入禁?淑稍抑之. 及進用作威福中傷大臣氣焰可畏. 每招淑淑不往旽深銜之且惡淑忠直讒毁百端王稍信之. 召淑執手嘆曰: “予倚卿永作股肱何其衰耗乃爾卿其言志無隱. 唯卿所欲.” 淑乞退田里許之. 將相大臣門生故吏咸餞于郊. 車騎塞路觀者咨嗟. 淑賦詩其末聯云: “不是忠衰誠意薄大名之下久居難.” 人皆嘉其明哲.

#高麗史112卷-列傳25-柳淑-004
淑旣去旽勢日熾無所忌憚. 後王猶不忘淑稱之不已. 旽恐淑復用必欲加害. 陰求淑罪. 有人爲旽誦淑詩. 旽?于王曰: “淑之乞退有深意上知之乎?” 曰: “何意邪?” 旽曰: “淑以勾踐比上范?自比故其乞退甚懇. 范?爲勾踐將伐吳勝之. 取吳王妃西施載船而去曰: ‘烏?魚?食人之相大名之下難以久居.’ 淑以上比勾踐罪莫大焉.” 王曰: “何以聞之?” 旽曰: “淑將行賦詩其一聯云云此其驗也. 今淑在瑞州近海. 若效范?乘舟而去則必向燕都謀立德興. 不如早除以絶後患.” 王問諸左右曰: “淑去時作詩否.” 有擧末聯以對者王愈疑之. 旽欲殺淑王重違旽意乃命杖之除名籍沒. 旽遂縊殺于靈光. 淑之屛居也聞國事異於平日未嘗不涕泗交下. 及禍作家人以淑平日之言送龍腦. 又謂不如走乃送良馬淑曰: “君父天也. 天可逃乎? 且死生有命固當順受. 亡將何之?” 就死顔色如平時. 人皆爲之流涕. 子實與厚亦皆流竄. 家人收骨藁葬. 及旽誅王始知其然. 悼甚有旨雪其寃謚文僖召還實厚. 又命以禮葬之. 辛禑二年配享恭愍廟庭.

#高麗史112卷-列傳25-柳淑-005
○實頗驍勇善騎射. 恭愍朝累遷禮儀摠郞. 錄辛丑扈從興王定亂功俱二等. 辛禑時拜版圖判書出爲全羅道兵馬使. 倭賊二十餘?寇林州實與知益州事金密力戰却之. 倭又寇朗山?堤等縣實與元帥柳濚力戰射?三十餘人奪所掠牛馬二百餘還其主. 禑喜厚加賞賜. 倭三百餘騎又寇古阜泰山等縣焚官?. 實追擊之. 副令金玄伯舍人閔中行戰死實退屯. 賊乘夜圍之士卒驚潰實僅脫身走. 賊遂陷全州. 實與戰不利. 賊退屯歸信寺實擊却之賊陷臨坡縣撤橋自固. 實潛使士卒作橋都指揮使邊安烈率兵得渡. 令按廉李士穎設伏橋畔. 賊望見逆擊之我軍敗. 憲司上*?曰: “兵馬使柳實當倭寇泰山失機致敗又不能收復全州. 元帥柳濚不念?寄日玩聲色致賊乘勝肆暴及陷全州詐稱墜馬擁兵逗?罪俱大矣. 然實於全州悉力擊却與濚罪似有重輕. 請科等治罪.” 於是奪濚告身配海島. 削實奉翊以上官遠流尋釋之. 後以密直副使商議卒. 子惠剛惠和.

#高麗史112卷-列傳25-李仁復-000
李仁復.

#高麗史112卷-列傳25-李仁復-001
○李仁復字克禮星山君兆年之孫. 生而狀貌魁偉. 稍長擧止如老成. 力學善屬文. 兆年每撫背曰: “大吾門者汝乎.” 忠肅朝年十九登第調福州司錄選補春秋供奉. 忠惠時除起居舍人. 中元朝制科授大寧路錦州判官. 東還遷起居注. 忠穆卽位以仁復中制科有名望四轉爲右副代言進密直提學. 命進講書筵. 仁復貌嚴辭氣簡重王每謂左右曰: “吾見李公不覺?然.” 累遷三司左使. 元授征東行省都事. 恭愍初趙日新作亂號令中外朝臣洶懼?無一言. 王密召仁復曰: “事已至此何爲則可?” 對曰: “人臣倡亂固有常刑. ?今天朝堂堂法令彰明. 如其猶豫臣恐累及於上王.” 決意誅日新. 王素重仁復及是對益重之. 遂拜政堂文學兼監察大夫尋封星山君. 元授征東省員外郞.

#高麗史112卷-列傳25-李仁復-002
元下詔赦誅奇氏及犯邊之罪. 當遣使謝. 王以仁復知大體守節儀遣之. 平章事李承慶仁復諸父也. 言於王曰: “臣以李仁復爲姦.” 王曰: “何謂也?” 曰: “仁復平生所學經濟之術何不一陳於王乎?” 改尙書左僕射御史大夫. 謂李穡曰: “予不才長憲臺者再三未嘗振紀綱. 自念?碎不足煩上聽. 大事又在廟堂不可中撓也.” 轉?知中書政事歷判開城府事僉議評理進贊成事. 賜端誠佐理功臣號. 王遣仁復如元謝復位時?羅帖木兒引兵入燕京黜丞相代其位. 仁復入見辭簡貌重?羅帖木兒屢目之. 仁復退謂從者曰: “就之不見所畏其斯人乎?” 王奏授奉議大夫征東行中書省左右司郞中. ?辛旽罷封興安府院君. 尋判三司事. 王大設文殊會率兩府禮佛. 唯仁復與李穡至拜時輒出不拜. 二十二年以檢校侍中居父憂在京山. 王遣判典校寺事林樸弔慰. 明年疽發背自度不起具衣冠北面稽?若辭違之狀. 臨歿弟仁任勸念佛曰: “吾平生不?佛. 今不可自欺.” 進藥又却之. 謂仁任曰: “宰臣歿官?葬事國家厚恩顧吾平日未有絲毫補死且有愧爲我辭焉.” 言訖命加朝服於身而卒. 年六十七. 王悼甚素膳遣使致祭以禮葬之謚文忠.

#高麗史112卷-列傳25-李仁復-003
仁復剛直有守. 聞人善雖小必喜一事失當必怒形于色. 然不發於口人謂口吃. 自言吾性?急恐失言以忍爲守. 爲文章辭嚴義奧操筆點綴極苦. ?事賦物語多譏諷. 嘗修閔漬編年綱目忠烈忠宣忠肅三朝實錄及古今金鏡二錄. 仁復密啓旽非端人他日必有變請遠之不聽. 及旽誅王歎其先見之明. 仁復惡弟仁任仁敏之爲人曰: “敗國亡宗者必二弟也.” 後果敗. 其孫存性亦連坐. 辛禑元年配享忠定廟庭. 子向容.

#高麗史112卷-列傳25-白文寶-000
白文寶.

#高麗史112卷-列傳25-白文寶-001
○白文寶字和父稷山縣人. 忠肅朝登第補春秋*?{檢}閱累遷右常侍. 恭愍初轉典理判書. 上書請設十科以擧士. 拜密直提學. 兵火之餘史局所藏史藁實錄僅餘數?. 王在淸州遣供奉郭樞移置海印寺. 文寶時留都與金希祖議曰: “今寇亂甫定不可遽移國史駭人視聽.” 留樞待後命. 後上*?言事曰: “國家世守東社文物禮樂有古遺風. 不意寇患屢作紅巾陷京乘輿南狩. 言之可謂痛心. 今當喪亂之後民不聊生宜?寬恩以惠遺黎. 且天數循環周而復始. 七百年爲一小元積三千六百年爲一大周元. 此皇帝王覇理亂興衰之期. 吾東方自檀君至今已三千六百年乃爲周元之會. 宜遵堯舜六經之道不行功利禍福之說. 如是則上天純祐陰陽順時國祚延長. 願念睿廟置淸燕寶文閣故事講究天人道德之說以明聖學. 且鄕曲皆正則國家可理. 唐鄕置大中正國初亦置事審. 今宜大小州郡復置事審*?{糾}察非違. 新羅始崇佛法民喜出家鄕驛之吏悉逃?賦士夫有一子亦皆祝髮. 自今官給度牒始得出家三丁不足者?不聽.”

#高麗史112卷-列傳25-白文寶-002
初王還都權置廟主于彌?寺設還安都監文寶與平陽伯金敬直主其事. 稽緩踰月王怒督之對以無典籍可稽遣史官南永伸詣海印史庫取三禮圖杜祐通典至. 文寶倣通典又採寢園老給事朴忠語爲儀制. 忠不識字多出於臆計. 辛禑爲大君就學王命文寶及田祿生鄭樞爲師. 官至政堂文學封稷山君. 二十三年卒謚忠簡. 性廉潔正直不惑異端善屬文. 無子.

#高麗史112卷-列傳25-田祿生-000
田祿生.

#高麗史112卷-列傳25-田祿生-001
○田祿生字孟耕潭陽人. 忠惠時登第補濟州司錄. 入爲典校校勘中征東鄕試. 祿生嘗爲整治官究治權豪. ?其意以故沮之未得應擧. 有姜璜寶者行不潔爲?輩所斥不錄禁中題名記. 祿生與璜寶父昌富爲隣家貧受昌富惠多請同僚錄名同僚不從. 祿生竟書之. 恭愍朝授起居舍人與諫議李穡司諫李寶林鄭樞等上書論?鐵別監之弊. 王召臺諫宰相問利害穡寶林稱疾祿生樞固執前議不變. 遷殿中侍御史出按全羅道. 奏曰: “自有倭寇以來一道置戍多至十八所軍將虐州郡以立威役戍卒以濟私. 遂使凋弊逃散. 及寇至更徵州郡兵謂之烟戶軍. 未見禦寇祗以害民. 不若罷諸戍令州郡謹烽燧嚴斥候以應變. 如不得已當審其要害省其戍所則民力舒而軍餉節矣.” 紅賊之亂扈駕南幸錄功爲二等. 累轉左常侍拜監察大夫. 王以公主娠彌月赦祿生與掌令李茂芳擇情不可原者復囚之. 前此*?{糾}正宋綱與大護軍韓仲寶爭路. 由是重房憲司有隙. 至是倖宦尹祥爲上護軍. 重房?前事使祥?于王王大怒將下祿生獄侍中慶千興諫乃止. 尋改密直提學歷大司憲政堂文學官至門下評理賜推忠贊化輔理功臣號. 辛禑初諫官李詹全伯英請誅李仁任池奫. 禑下詹伯英獄辭連祿生及朴尙衷杖流俱道死.

#高麗史112卷-列傳25-李存吾-000
李存吾.

#高麗史112卷-列傳25-李存吾-001
○李存吾字順卿慶州人. 姿相端潔簡重寡言. 早孤力學?慨有志節. 年十餘肄十二徒賦江漲詩云: “大野皆爲沒高山獨不降.” 識者異之. 恭愍九年登第調水原書記選補史翰. 與鄭夢周朴尙衷李崇仁鄭道傳金九容金齊顔相友善講論無虛日大爲人稱賞. 累授監察*?{糾}正十五年爲正言. 辛旽當國凌僭不法無敢言者存吾奮不顧身將論之. 袖*?藁赴省示同列曰: “妖物誤國不可不去.” 諸郞畏縮無敢應者. 左司議大夫鄭樞存吾姻親也謂曰: “兄不當如是.” 樞從之.

#高麗史112卷-列傳25-李存吾-002
遂上*?曰: “臣等伏値三月十八日於殿內設文殊會領都僉議辛旽不坐宰臣之列敢與殿下?坐*閒不數尺國人驚駭罔不洶洶. 夫禮所以辨上下定民志. 苟無禮焉何以爲君臣何以爲父子何以爲國家乎? 聖人制禮嚴上下之分謀深而慮遠也. 竊見旽過蒙上恩專國政而有無君之心. 當初領都僉議判監察命下之日法當朝服進謝而半月不出及進闕庭膝不少屈. 常騎馬出入紅門與殿下?據胡床在其家宰相拜庭下皆坐待之. 雖崔沆金仁俊林衍之所爲亦未有如此者也. 昔爲沙門當置之度外不必責其無禮今爲宰相名位已定而敢失禮毁常若此? 原究其由必托以師傅之名. 然兪升旦高王之師鄭可臣德陵之傅臣等未聞彼二人者敢若此也. 李資謙仁王之外祖. 仁王謙讓欲以祖孫之禮相見畏公論而不敢盖君臣之分素定故也. 是禮也自有君臣以來亘萬古而不易非旽與殿下之所得私也. 旽是何人敢自尊若此乎? 洪範曰: ‘惟?作福惟?作威惟?玉食. 臣而有作福作威玉食必害于家凶于國. 人用側頗僻民用僭?.’ 是謂臣而僭上之權則有位者皆不安其分小民化之亦踰越其常也. 旽作福作威又與殿下抗禮是國有兩君也. 陵僭之至驕慢成習則有位者不安其分小民踰越其常. 可不畏哉? 宋司馬光曰: ‘紀綱不立奸雄生心.’ 然則禮不可不嚴習不可不愼. 若殿下必敬此人而民無?禍則?其頭緇其服削其官置之寺院而敬之. 必用此人而國家平康則裁抑其權嚴上下之禮以使之民志定矣國難?矣. 且殿下以旽爲賢. 自旽用事以來陰陽失時冬月而雷黃霧四塞?旬日黑子夜赤?天狗墜地木?太甚. 淸明之後雨雹寒風乾文屢變山禽野獸白日飛走於城中. 旽之論道燮理功臣之號果合於天地祖宗之意乎? 臣等職在諫院惜殿下相非其人將取笑於四方見譏於萬世故不得??庶免不言之責. 旣以言矣敬聽所裁.”

#高麗史112卷-列傳25-李存吾-003
*?上命代言權仲和讀之. 讀未半王大怒遽命焚之. 召樞存吾面責. 時旽與王對床. 存吾目旽叱之曰: “老僧何得無禮如此.” 旽惶駭不覺下床. 王愈怒下巡軍獄命贊成事李春富密直副使金蘭簽書密直李穡同知密直金達祥鞫之乃謂左右曰: “予畏存吾怒目也.” 春富等問存吾曰: “爾乳臭童子何能自知? 必有老狐陰嗾者其無隱.” 曰: “國家不以童子無知置之言官敢不言以負國家耶?” 時年二十五. 旽黨必欲殺之. 穡謂春富曰: “二人狂妄固可罪矣. 然我太祖以來五百年*閒未嘗殺一諫官今因令公殺諫官恐惡聲遠播. 且小儒之言於大人何損不如白令公勿殺.” 春富等然之. 得免貶爲長沙監務. 國人稱之曰: “眞正言也.” 退臥公州之石灘旽勢益熾. 存吾憂憤成疾. 二十年疾革令左右扶起曰: “旽尙熾乎?” 左右曰: “然.” 還臥曰: “旽亡吾乃亡.” 返席未安而卒. 年三十一. 歿三月而旽誅王思其忠贈成均大司成. 子來年十歲. 王手書諫臣存吾之子安國下政房授掌車直長. 安國來少字. 存吾性孝友. 兄養吾嘗出爲賊所殺幷其三奴. 存吾累月乃得聞卽奔赴將收葬屍已成骸不可辨. 存吾曰: “吾兄異常手有六指驗之.” 乃得以葬. 請于官盡獲其賊.

#高麗史112卷-列傳25-李達衷-000
李達衷.

#高麗史112卷-列傳25-李達衷-001
○李達衷慶州人父?登第官至僉議?理封月城君. 達衷忠肅朝登第累官成均祭酒. 恭愍元年拜典理判書轉監察大夫. 八年遷戶部尙書. 八關會有司設?洗幕于僕射廳南竪樊限內外. 達衷與刑部尙書李挺坐廳上令撒其樊. 王在儀鳳樓見之大怒命繫獄左右請之止囚家奴. 御史臺又劾之挺嘗提調內佛堂特原之. 十五年王以達衷名儒擢爲密直提學. 時辛旽方用事達衷嘗於廣坐謂旽曰: “人謂相公好酒色.” 旽不悅未幾見罷. 及旽伏誅作詩云: “天地生成品彙煩誰干洪造擅寒暄. 歡情浹洽藏春塢怒氣陰凝蔽日雲. 雉蜃鷹鳩猶足怪龍魚鼠虎豈容言. 可憐老木風吹倒蘿?離披失所援. 騁怪馳妖老野狐那知有手競張弧. 威能假虎熊??媚或爲男婦女趨. 黃狗蒼鷹尤所忌烏?白馬是何辜. 曾聞汝死必丘首今見城東官道隅.” 旽性畏?犬惡射獵且縱*?{淫}. 常殺烏?白馬以助陽道. 時人謂旽爲老狐精故云. 後拜?林府尹上箋辭不允. 辛禑十一年以?林君卒. 謚文靖. 性剛直不撓有鑑識. 嘗爲東北面都巡問使及還我
桓祖餞于野,
太祖立
桓祖後.
桓祖行酒達衷立飮.
太祖行酒乃?飮.
桓祖怪問之曰: “此子誠異人非公所及. 公之家業此子必能大之. 因以子孫屬之.” 所著霽亭集行于世. 其詩文大爲李齊賢所稱賞. 子*준*전)??.

#高麗史112卷-列傳25-?遜-000
?遜[*(?)長壽].

#高麗史112卷-列傳25-?遜-001
○?遜初名百遼遜. 回?人以世居?輦河因以?爲氏. 自高祖嶽璘帖穆爾歸于元世仕元. 父哲篤官至江西行省右丞. 遜順帝時中進士歷翰林應奉文字宣政院斷事官選爲端本堂正字授皇太子經. 爲丞相哈麻所忌出守單州. 居父憂寓居大寧. 紅賊逼大寧恭愍七年避兵東來. 王之在元也侍從皇太子于端本堂與遜有舊. 由是待之甚厚賜第封高昌伯改封富原侯賜田富原. 九年卒. 所著有近思齋逸藁行于世. 子長壽延壽福壽慶壽眉壽.

#高麗史112卷-列傳25-?遜-002
○長壽字天民. 恭愍時以慶順府舍人居父憂. 王以色目人特命脫衰赴試遂登第. 官累判典農寺事. 上書曰: “臣本羈旅賤愚於世無補謬荷深仁. 嘗守晉陽周歲之*閒頗知民?倭寇防戍最爲緊急. 竊計賊船出沒無有定時民庶安危朝夕靡測而沿海防戍雖有其名無益於事. 盖鎭戍兵卒悉皆烏合之衆素無敎鍊之嚴器械甲?未爲堅利又無營壘以爲保障不過草屋薪?僅庇風雨而已. 故一有寇至則望風奔潰. 雖使頗牧爲將亦不能號令之也. 其防戍之處遠者相去五六十里近者不下二三十里. 賊可由此入寇而濱海郡縣村落之民或?或密四散而居. 彼賊多則千百成群小則什伍爲隊妖謀詭計言所難窮. 淸明之晝則尙可?其來?驗其多少以爲警備. 昏晦之夜則候望難遠故往往出我不意肆其陸梁多則虛張聲勢指西向東俟我兵勢互分潛爲襲?. 或?防戍而直趨居民或捨居民而先襲防戍. 少則預遣*閒諜伺其富實之家潛爲剽劫. 比官兵得知而追逐賊已飽載而遙遁於是加發男丁則民已殘而盜已去. 及其放遣則民才去而盜復來. 故民無得息之時兵無可用之勢. 至若淸野之策其弊尤深. 大抵濱海之地頗多膏?而小民各懷其土本欲利之反以爲害之. 且深遠之處田亦有限而土着之民恃以爲生. 若使養客戶則彼亦凋廢. 由是被遷之民懷怨而流移深陸之民受殃而失業. 此臣所以痛心切齒於平昔者也. 且入保之令始則限以一息程途今賊之所至往往過六七十里. 以是較之雖百里亦無益也. 臣愚以爲沿海百里之*閒刷已徙及見在之民方三十里或五十里膏?可耕之地擇形勢平易有薪水處計戶數衆寡築城堡以二三百家爲率設官守以居之?接屋連墻僅容其衆. 除屋舍外止留穀場其園圃俱於城外給之. 凡城塹高深上置樓櫓門置釣橋其餘守具隨宜布置. 城塹之*閒多掘品字小坑樹鹿角以?往來嚴更鼓謹烽烟. 及耕耘之時則遠者不過二十餘里晨出暮入往來無難. 禾熟則隨刈隨輸毋使稽緩. 設有賊至則少壯登城老弱供食分方面以堅拒守之志通烽燧以招隣救之兵隣城有急擇精騎以赴之. 其知而不相赴救者罪及所統之官. 夫賊之往來恃潮水爲期非欲攻城略地以謀久長特以寇抄爲心而已旣無所得勢必還退. 於是乘?以襲之多方以誤之使其勇無所施衆無所用. 掠則靡獲攻則不能. 進有腹背受敵之憂退有首尾衝決之患. 以我之逸待彼之勞則不戰而屈人兵. 盜可制而民可息矣. 若循習故弊徒設防戍之虛文則所謂揖讓救焚從容拯溺無益於事取侮於人也. 至若兩江京師之唇齒陽川貢賦之會同亦不可不慮也. 臣之所言於事似難以臣愚料之始難而後當易也.” 下都堂議竟不行.

#高麗史112卷-列傳25-?遜-003
辛禑時拜知密直事再轉政堂文學. 齎禑遜位表如京師. 我
太祖定策立恭讓長壽?謀議. 王賜中興功臣鐵*券封忠義君下敎褒?曰: “?者僞主辛禑頑兇狂悖傷敗?倫妄興師旅潛*(??)(??)(??){圖猾夏}. 尙賴祖宗之靈啓迪於上忠義之臣憤激于下擧義旋師. 當此之時人情?懼國論紛?卿入覲天庭敷奏詳明,
天子嘉之授以丁寧之訓. 卿乃常懷匡復之心以待事機之變乃與侍中
李[太祖舊諱]等上奉
天子之命下徇臣民之情推戴寡躬?除異姓使九廟之主有所依歸三韓之人得以永賴. 肆命有司追贈三代宥及永世立閣圖形鐫碑紀績.” 錫之奴婢土田又賜銀錠馬匹進贊成事賜定亂功臣號遷判三司事. 憲府劾附鄭夢周罷之. 復上*?請除名遠流王不得已從之. 自此以後入  本朝.

#高麗史112卷-列傳25-韓復-000
韓復.

#高麗史112卷-列傳25-韓復-001
○韓復元朝人本名拜住. 順帝至正元年擢進士第一名官至樞密院副使. 恭愍十九年我太祖擊兀刺山城城降. 聞壞垣中有哭聲使人視之有人*?{裸}立掩泣. 執以問乃曰: “我元朝壯元拜住也. 貴國李仁復吾同年也.”
太祖聞其語卽解衣衣之與馬騎之遂與俱來. 王厚加待遇拜判司農寺事賜姓名韓復. 王欲幸籍田先命辛旽往觀之. 復初欲偕往見旽以女樂自隨惡其僭乃止. 復事
太祖甚謹. 又與仁復李穡相從唱和. 擧子多以程文取正. 累遷至大匡西原君進賢館大提學.

#高麗史112卷-列傳25-李茂方-000
李茂方.

#高麗史112卷-列傳25-李茂方-001
○李茂方字釋之光陽人. 忠穆時登第補典校校勘. 恭愍初出知淳昌郡. 有求土物於郡者茂方解所佩筆?及帶與吏曰: “朋友私請不可以公物應之以此易所求與之.” 請者愧而去. 後爲獻納. 時金鏞執國柄屢求見茂方辭不往. 鏞曰: “朝官無不求見我茂方獨不來. 吾親往亦不來. 簡我也.” 轉掌令. 國制陵隧必使執義署封. 世謂封陵者多不達. 及封正陵執義洪原哲惑於拘忌規避之. 茂方代署惟謹王嘉之曰: “掌令淸白忠直寡人所知. 達與不達不在我乎?” 原哲懼遂祝髮避嫌. 居母憂起復判典校寺事固辭不允. 遷民部尙書改司憲府大司憲賜推忠佐命功臣號陞密直學士. 王以旱命茂方禱雨于康安殿. 茂方燃臂以禱. 王聞之曰: “愛民如是可爲首相.” 尋出爲?林府尹. 初府大饑及茂方至適歲稔. 茂方因民之便販魚?置義倉以備賑貸. 崔瑩巡察六道法甚峻守令多貶黜者. 至?林境內肅然瑩大喜.

#高麗史112卷-列傳25-李茂方-002
召判開城府事加賜礪節功臣號. 王以茂方淸寒賜米五十碩茂方以爲大臣不可虛受賜不受. 拜政堂文學. 王每稱政堂國耳忘家不畏權勢雖古人無以過之. 辛禑立開書筵以茂方爲師. 恭愍所畜鳩在禁中禑常愛玩. 茂方書旅獒篇進講仍言: “鳩亦珍禽也. 願勿畜.” 禑乃命左右去之. 茂方嘗責侍中慶復興不籍韓方信盧?家?意罷封光陽君. 俄拜門下評理. 辛昌立拜檢校門下侍中. 恭讓宴群臣茂方侍宴. 年八十一上壽起舞風儀可觀. 王稱嘆賜推忠礪節贊化功臣號. 入 本朝封光陽府院君. 卒謚文簡以禮葬之.

#高麗史112卷-列傳25-鄭習仁-000
鄭習仁.

#高麗史112卷-列傳25-鄭習仁-001
○鄭習仁字顯叔草溪人. 有志氣使酒敢言. 恭愍朝登第補成均學官出知榮州. 將視事吏以故事請詣消?圖焚香. 習仁曰: “人臣不蹈非??何由生? 若其無妄順受而已.” 命吏撤去. 州有塔名曰無信. 習仁曰: “異哉. 惡木不息盜泉不飮惡其名也. 烏有巍然其形爲一邑所瞻視而以無信表之者.” 命刻日夷之用其?修賓館. 辛旽聞而怒繫?林獄. 閱數月移繫典法困苦之. 旽必欲置死地廷臣憐之. 營救得免廢爲庶人. 令就州復構其塔. 旽誅起知梁州又知密城. 所至抑豪强禁*?{淫}祀. 辛禑時授典校令. 日本來聘命習仁報聘. 日本使佛者也. 聞習仁名乃曰: “斥佛者吾輩所不與. 請易之.” 不果行. 習仁居父母憂皆廬墓終制. 治喪一用朱子家禮. 恭讓卽位除右散騎常侍. 王自南京還松都日官涓吉日王以其日不利於妃欲緩其期將由迂路入都. 習仁與左散騎陳義貴言: “其不可.” 王不悅謂習仁曰: “汝非宰相所薦我自用之. 毋多言.” 習仁??而退. 尋以不署尹龜澤告身流于外. 語在金宗衍傳. 子悛.

#高麗史112卷-列傳25-河允源-000
河允源.

#高麗史112卷-列傳25-河允源-001
○河允源晉州人. 父楫贊成事致仕封晉川君. 卒子僧元珪火葬. 謚元正. 允源忠惠末登第補典校校勘. 恭愍朝以典理摠郞從諸將克復京城策功爲二等. 嘗出按慶尙西海楊廣交州四道牧原尙二州. 所至有聲績. 辛旽用事允源不*?{諂}附. 辛禑初擢拜大司憲封晉山君書‘知非誤斷皇天降罰’八字於?每赴臺必掛之然後視事. 居母憂廬墓禑下書徵之曰: “三年行喪雖古今之通制百日卽吉因時勢以從宜. 可移孝以爲忠其抑哀而赴召.” 書未至卒. 子有宗自宗啓宗.

#高麗史112卷-列傳25-朴尙衷-000
朴尙衷.

#高麗史112卷-列傳25-朴尙衷-001
○朴尙衷字誠夫羅州潘南縣人. 恭愍朝登第累遷禮曹正郞. 凡享祀禮儀司悉掌之舊無文簿屢致錯誤尙衷?證古禮序次條貫手寫之以爲祀典後之繼是任者得有所據. 丁母憂授典校令. 時士夫服父母喪百日卽除尙衷欲終三年不得遂就職. 然不食肉終制. 辛禑初金義殺  朝廷使臣奔北元. 及義從者來李仁任安師琦待之厚. 尙衷上*?曰: “金義殺使之罪在所當問宰相待其從者甚厚是師琦嗾義殺使其迹已見. 今若不正其罪社稷之禍自此始矣.” 太后下其*?都堂斬師琦梟首于市. 仁任等又與宗親耆老百官連名爲書將呈北元中書省獨尙衷與林樸鄭道傳等以爲: “先王旣決策事南今不當事北.” 不署名.

#高麗史112卷-列傳25-朴尙衷-002
尋判典校寺事. 北元使來尙衷又上*?請却之曰: “臣備員侍從有年矣. 侍從而得言古之制也. 比來事之可言者不爲少. 而臣不敢言. 豈職非諫諍而侵官爲慮乎? 又豈近名爲嫌而含?者乎? 今者大開言路宰相百執事無不得言者. 盖欲聞便民之策也. 臣愚以爲便民之策多矣. 而國之大勢有不安則雖欲便民不可得矣. 當今之勢正所謂?火於積薪之下而寢其上火未及然謂之安者也. 有識之士孰不痛心. 先王初薨未葬,
大明使臣猶在境而遽興事北之議使人心眩惑者何人? 擅殺定遼衛所遣人者何人? 倡訛言使定遼軍人之欲迎使臣者遁去而不恤者 何人? 先王所命護送使臣者不惟金義. 而大臣受先王命至安州自還者何人? 欲以西北軍擊定遼衛者何人? 裂金義之書以滅口而所謂擅殺人生事者及叛賊母黨置而不問者何哉? 義叛逾月而不欲達之朝廷何哉? 崔源之奉使果皆出於大臣之意乎? 今又聞北方使人與金義同叛者偕來. 叛賊而自回其謂己有罪而本國不問乎? 然則義之叛其必有使之然者. 此乃危急存亡之一大機也. 事勢如此雖至愚者且知其利害是非之所在. 今之言者略不及此畏禍之甚者也. 以理而言則惠迪吉從逆凶. 以勢而言則南强北弱人之所共知者也. 夫?信而從逆天下之不義也. 背强而向弱今日之非計也. 爲臣子而反先王事大之意至使殺天子之使而奪其馬罪惡孰甚焉. 而一二臣心懷不忠規賣國以自利欲以其罪惡嫁禍於國家必欲使宗社夷滅生民?爛而後已可不痛哉? 事勢至此而殿下不與二三大臣之忠直者早辨而處之則將如宗社何將如生民何? 且夫趨利避害好生惡死人之同情也. 臣豈病風者哉? 今乃自納於不測之誅而敢言者忠憤之至不恤其蹈害?於近名乎?於侵官乎? ?殿下曲察臣言有以處之使宗社安生民永賴則臣之一身萬死無恨矣.”

#高麗史112卷-列傳25-朴尙衷-003
復上*?曰: “小之事大免於罪責斯可矣. 今有不免之大罪四. 以臣之愚尙能知之豈以大臣而不知乎? 然一有恐見詰之心而不顧義理則凡可以避患者無不爲之故. 心有所蔽雖有過人之知反不如愚者之見. 臣請數其罪以陳免之之術可乎? 委曲從順服事
大明者先王之志也. 先王晏駕之日遂倡事北之議. 爲臣子而反君父使殿下得罪於上國. 此其罪一也. 吳季南之鎭北也擅殺定遼人造言以駭其軍乃掩護其罪黨惡招禍以危國家. 其罪二也. 金義殺使奪進獻馬以叛天下之大惡人人之所願誅者也. 今義之同叛者來不卽究問使其罪延及國家. 雖至滅宗社殄生民而不恤. 其罪三也. 義叛逾月而不肯聞于朝廷. 又於崔源之行敢違王命使不出境因循累月使大國愈疑. 其罪四也. 四罪而有其一足以爲戮?有此四罪而不能罪之欲同受其禍何哉? 殿下誠能與大臣之忠直者議而辨之則其罪必有所歸矣. 旣得其罪人則繫囚之使大臣奉表達之
天子以待其察則聰明之下安有不辨之理乎? 宗社生民之安危在此一擧. 一失此機?臍何及.” 諫官李詹全伯英亦*?論仁任之罪下詹等獄鞫之. 尙衷辭連逮獄杖流道死. 年四十四. 性沈?寡言慷慨有大志博該經史善屬文燕居但觀書言不及産業. 兼通星命卜人吉凶多中. 居家孝友?官勤謹視人不義富貴蔑如也. 嘗寄詩代言林樸云: “忠臣義士世相傳宗社生靈五百年. 那料奸人能賣國坐令逆黨得安眠.” 樸不*?專事摸稜. 子?.

#高麗史112卷-列傳25-朴宜中-000
朴宜中.

#高麗史112卷-列傳25-朴宜中-001
○朴宜中字子虛初名實密城人. 父仁杞版圖摠郞. 宜中恭愍朝擢魁科授典儀直長累轉獻納司藝. 辛禑時除門下舍人陞左司議大夫. 與鄭釐上*?曰: “近日憲司所申數事允合公論而殿下未盡兪允玆竭愚衷輒冒言之. 書曰: ‘明王奉若天道樹后王群公承以大夫師長. 不惟逸豫惟以亂民.’ 是以古之人君無輕民事而惟難無安厥位而惟危??惟?. 中夜以興坐以待旦自朝至于日中?不遑暇食用咸和萬民奚暇爲逸豫哉? 我國家自祖聖創業已來列聖相承持盈守成. 殿下以明睿之資幼?嗣位亦克持守九年于玆. 比年以來倭賊日熾深入爲寇殺掠人民焚毁廬舍州郡凋弊田野荒蕪. 加之水旱饑饉?臻而餓?相望倉?虛耗而用度不足. 又草賊竊發私相屠戮人民離散父子不保禍亂之極莫此爲甚. ?惟上國不許通好屯兵近境窺伺?隙. 又?天?人妖地怪與夫鳥獸泉魚之異疊見譴告. 一國人民大小戰慄罔不憂懼. 殿下誠宜兢兢業業無敢逸豫廣延衆論以圖治安以消變異. 不可一日之或怠一事之或忽?可爲不急之務縱耳目之*(??){娛}恣心志之欲而盤樂怠傲哉? 昔在有夏*大康{太康}尸位以逸豫滅厥德厥弟五人述大禹之戒以作歌曰: ‘訓有之內作色荒外作禽荒甘酒嗜音?宇雕墻有一於此靡或不亡.’ 大禹之訓如是其嚴而*大康{太康}乃盤遊無度罔有悛心卒以不保. 商之*大甲{太甲}欲敗度縱敗禮伊尹訓之曰: ‘敢有恒舞于宮?歌于室時謂巫風. 敢有殉于貨色恒于遊?時謂*?{淫}風. 敢有侮聖言逆忠直遠耆德比頑童時謂亂風. 惟玆三風十愆卿士有一于身家必喪邦君有一于身國必亡.’ *大甲{太甲}以是爲戒而克終允德爲商之令王. 夫*大甲{太甲}*大康{太康}之所以有*閒者顧訓之行與不行耳. 先儒謂以此二訓揭之座隅銘之楹席若古聖人儼臨乎前則保國之金湯全生之藥石也. 伏望殿下以*大甲{太甲}爲法*大康{太康}爲戒日以二訓三省于身輟酒色歌舞之樂絶鷹犬遊?之戱無侮聖言無逆忠直無遠耆德無比頑童崇素儉戒逸豫遠讒聽諫任賢去邪夙夜孜孜小心翼翼. 常以敬天勤民爲務則可以*?上天立君之意可以勝祖考付托之重可以慰臣民期望之心而盈成之業可永保矣.” 不報.

#高麗史112卷-列傳25-朴宜中-002
遷成均大司成拜密直提學. 如京師請還鐵嶺?北. 自恭愍朝奉使者多齎金銀土産市彩帛輕貨. 雖有識者迫於權貴所托私裝居貢獻十分之九中國以爲高麗人假事大貪貿易來耳. 及林廉用事其弊尤甚. 宜中不齎一物. 遼東護送鎭撫徐顯索布宜中傾?示之解所著紵衣與之. 顯嘆其淸白以告禮部官.
*大{天}子引見待之有加. 顯出語人曰: “?宰相而下吾所見高麗使臣多矣至尊禮待未有如朴宰相者.” 帝又命禮部官享宜中于會同館坐之前元平章院使上. 遂寢鐵嶺立衛之議. 時張子溫死於錦衣衛其從行二人尙未東還帝附宜中遣之. 行數日遼東以崔瑩擧兵聞. 宜中到遼海從者恐爲遼東所執中路皆逃. 宜中單騎到遼東略無懼色. 辛昌立賜推誠補祚功臣號. 恭讓時爲同知經筵. 一日王御經筵謂侍講官曰: “予年齒已暮雖讀聖經恐無益也.” 宜中曰: “昔晉平公謂師曠曰: ‘吾年已七十七欲學恐年?矣.’ 師曠曰: ‘何不炳燭乎?’ 平公曰: ‘安有爲人臣而戱其君者乎?’ 師曠曰: ‘盲臣安敢戱其君乎? 吾聞之. 少而好學如日出之陽壯而好學如日中之光老而好學如炳燭之明. 炳燭之明孰與昧行.’ 平公然之. 今殿下春秋尙富學未晩也.” 王嘉納.

#高麗史112卷-列傳25-朴宜中-003
書雲觀上*?曰: “道詵密記有地理衰旺之說. 宜幸漢陽以休松都地德.” 王謂宜中曰: “卿以遷都爲何如?” 對曰: “古昔人君以讖緯術數保其國家臣未之聞. ?今下民多疑. 有書來自上國則曰: ‘必有事.’ 西北界有報牒急騎則曰: ‘天兵將至.’ 禁宮門?入則曰: ‘是必有以也.’ 民心旣如是. 又動衆以遷則下民尤惑矣. 供億之費搔擾之弊不可勝言. 書曰: ‘匹夫匹婦不獲自盡人主罔與成厥功.’ 願殿下察焉.” 王曰: “吾非不知其弊陰陽之說豈盡誣也.” 不聽. 尋拜藝文館提學兼成均大司成. 入  本朝爲檢校?贊議政府事卒. 年六十七. 天資明敏學問篤實廉淸慷慨夷險一節. 爲文章精深典雅. 子景贇景武景文.

#高麗史112卷-列傳25-趙云?-000
趙云?.

#高麗史112卷-列傳25-趙云?-001
○趙云?漢陽府?壤縣人. 恭愍六年登第調安東書記累轉閣門舍人十年授刑部員外郞. 紅賊之亂從王南幸錄功爲二等. 明年遷國子直講. 歷全羅西海楊廣三道按廉使. 其在全羅評理廉之范妾兄與其黨盜太山人金彦龍馬. 云?按驗具服徵布殺爲首者. 會金允琯代云?聽之范屬反徵彦龍布五百匹還之. 令吏將獄辭押彦龍及盜詣法司辨之. 盜中路竊獄辭亡匿之范家. 彦龍跡而得之告憲司. 憲司劾之范以宰相庇盜捕之之范逃. 杖允琯除名. 二十三年以典法摠郞辭職居尙州露陰山下自號石磵棲霞翁. 佯狂自晦. 出入必騎牛著騎牛圖贊石磵歌以見意. 與慈恩僧宗林爲方外交超然有世外之想.

#高麗史112卷-列傳25-趙云?-002
辛禑三年起授左諫議大夫. 與同列上*?曰: “自古人君未有不由學而能治天下國家者也. 爲學之要無他讀書窮理誠意正心而已. 是以先考聖王置講官侍學使之講明道學蒙以養正其慮深矣. 近來書筵講學或作或輟臣等竊爲殿下惜也. 願奉先考之遺訓復設書筵?正直之士日近左右萬機之暇講習經史樂聞善道涵養德性以臻至理.” 再轉判典校寺事. 六年乞退居廣州古垣江村. 重營板橋沙平兩院自稱院主?衣草?與役徒同其勞. 過者不知爲達官也. 十四年復起爲典理判書遷密直提學. 時議按廉秩卑不能擧職選兩府有威望者爲都觀察黜陟使授敎書?鉞以遣.

#高麗史112卷-列傳25-趙云?-003
云?爲西海道都觀察使. 將行上書曰: “臣聞芳餌之下必有巨魚重賞之下必有良將.” 又曰: “行虛惠而受實福斯言至矣. 凡爲國者當家給人足內外無患之時猶且思危. ?我本朝水近倭島陸連胡地不可不虞. 國界自西海至楊廣全羅至慶尙海道幾二千餘里. 有水中可居之洲曰大靑小靑喬桐江華珍島絶影南海巨濟等大島二十小島不可勝數. 皆有沃壤魚?之利今廢而不資爲可嘆已. 宜於五軍將帥八道軍官各給虎符金牌其千戶百戶授以牌面仍以大小海島爲其食邑傳諸子孫則不惟將帥一身之富子孫萬世衣食有餘矣人人誰不各自爲戰乎? 人人各自爲戰則戰艦自備兵糧自齎而爲遊兵因出其不意擊之則賊不敢窺?. 民得以富庶烟火相望?犬相聞. 民獲魚?之利國無漕轉之虞. 祖宗土地復全於今日矣. 願與大臣咨議施行.” 禑下其書都堂. 云?觀察州郡頓綱振紀抑强扶弱. 有犯法者毫髮不貸部內大治. 辛昌元年召拜簽書密直司事俄陞同知. 恭讓二年出爲?林府尹.

#高麗史112卷-列傳25-趙云?-004
入  本朝授江陵大都護府使尋以病辭歸于廣州別墅. 又拜檢校政堂文學. 檢校例受祿云?辭不受. 爲人立志奇古跌宕?偉徑情直行不肯隨時俯仰. 將終自述墓誌曰: “趙云?本?壤人高麗太祖臣平章事趙孟三十代孫. 恭愍代興安君李仁復門下登科. 歷仕中外佩印五州觀風四道. 雖大無聲績亦無塵陋. 年七十三病終廣州古垣城. 無後. 以日月爲珠璣以淸風明月爲奠. 而葬于古楊州?嵯山南摩訶耶. 孔子杏壇上釋迦雙樹下古今聖賢豈有獨存者? ??人生事畢.”

列傳卷第二十五.


