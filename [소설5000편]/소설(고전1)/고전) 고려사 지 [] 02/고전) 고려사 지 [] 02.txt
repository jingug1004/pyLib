#高麗史67卷-志21-00-00-00-000
志卷第二十一. 高麗史六十七.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史67卷-志21-禮9-00-00-000
禮九.

#高麗史67卷-志21-禮9-嘉禮-00-000
嘉禮.

#高麗史67卷-志21-禮9-嘉禮-冊王子王姬儀-000
冊王子王姬儀.

#高麗史67卷-志21-禮9-嘉禮-冊王子王姬儀-001
○大觀殿陳設. 冊日質明尙舍局鋪王座於大觀殿上如常儀. 設書案於王座前又設印案於王座之左. 設門下侍中門下侍郞中書侍郞位於王座東南西向北上設樞密位於王座西南東向北上內侍持詔冊印者位於王座東北又設宰臣樞密冊使副拜位於殿庭中心讀冊以下行事官位於使副之後每等異位俱北向東上又設冊使副受制位於拜位之北北向又設傳制位於受制位東北西向. 典儀設侍臣文武官位於殿庭如常儀. ?律郞位於殿庭西北東向典儀位於文官北贊者二人在南差退俱西向.

#高麗史67卷-志21-禮9-嘉禮-冊王子王姬儀-002
發冊. 陳設訖近臣奉詔書先置王座前書案上有司奉冊函印寶設於王座之左案上冊函在北印寶在南持節者立於印案之南西向北上. 訖*大樂令帥樂工入陳於殿庭近南北向立定典儀贊者先入就位閣門引宰臣樞密以下侍臣文武常?官入就殿庭位. 典儀曰: “再拜!” 贊者喝: “宰臣以下群官再拜!” 閣門分引宰臣樞密自東西側階升殿訖. 通事舍人引冊使副以下至拜位立定. 典儀曰: “再拜!” 贊者喝: “冊使副以下應行事官再拜!” 訖侍中詣王座前?伏?近臣詣詔案東奉詔函以授侍中侍中受詔函授內侍持函者侍中引詔降自東階持詔函者對擧從後詣傳制位西向立. 初侍中將降階通事舍人引冊使副就受制位北向立. 侍中稱有制冊使以下群官躬身. 典儀曰: “再拜!” 贊者喝: “冊使副以下應行事官皆再拜!” 訖侍中宣制曰: “冊第幾王子某爲某公侯.” 王姬則云: “冊第幾王姬爲某公主命卿等持節展禮.” 宣訖取詔書以授冊使冊使?受以授副使副使以授持函者持函者?受退立於副使之後冊使副?伏興. 典儀曰: “再拜!” 贊者喝: “冊使副再拜!” 侍中升復位. 門下侍郞帥掌節者脫節衣降詣傳制位西向立以節授冊使冊使?受以授副使副使?受以授持節者持節者?受退立於詔函之南分左右門下侍郞升復位. 中書侍郞引冊印內侍持冊案者擧案從冊函後降詣傳制位擧冊函以授使副使副?受以授持冊者持冊者?受退立於詔函之北內侍持冊案者以案授行事持案者行事持案者對擧退立於冊函之北. 中書侍郞又取印以授冊使冊使?受以授副使副使?受以授持印者持印者?受退立於冊案之北中書侍郞升復位. 通事舍人引冊使副還拜位. 典儀曰: “群官再拜!” 贊者喝: “冊使副以下群官再拜!” 訖通事舍人引冊使副出持節者前導持詔冊印者以次由正門出. 至門外持節者加節衣. 冊使副竝自正門出讀冊官以下由西偏門出. 訖閣門引宰臣樞密侍臣文武群官以次出太樂令帥樂工西出.

#高麗史67卷-志21-禮9-嘉禮-冊王子王姬儀-003
宮庭受冊. 冊日所司設詔冊樓子褥位於宮門外之西東向設望詔拜位於宮門外之東西向設香案於宮庭階*閒近北設受冊褥位於宮庭近南北向設冊使副褥位於受冊位之東北使在南副使在北俱西向持節者立於冊使之左去節衣者立於其後俱西向設讀冊褥位於副使之右少前西向設讀冊官位於副使之右差退西向持詔函者位於讀冊官之右少前持冊者次之持印者又次之俱西向設贊引謁者位於使副之後每等異位俱西向南上設宮官持函位於受冊者之左少南擡冊案者次之持印者又次之俱北向. 詔冊至宮門外受冊者出詣望詔拜位再拜訖便詣宮門外之左西向立定. 贊引先引持節者前導持詔函冊案印寶者以次入就宮庭位. 謁者引冊使副詣宮門外之右東向立與受冊者相揖訖宮庭執禮官承引入就宮庭褥位. 舍人喝: “受冊者再拜奏聖躬萬福再拜舞蹈又再拜.” 訖冊使稱有制受冊者再拜躬身. 冊使口宣訖副使取詔函以授冊使冊使受傳於受冊者受冊者?受傳於持函者持函者奉詔書立於受冊者之左受冊者再拜舞蹈又再拜執笏?. 持冊函者以函案置於讀冊褥位. 持節者脫節衣. 讀冊官就位西向?讀訖退復位. 受冊者?伏興持節者加節衣. 冊使副對擧冊函以授受冊者持冊函案者援衛受冊者?受以授擡冊者擡冊者擧函案立於詔函之次. 副使取印寶以授冊使冊使受以授受冊者受冊者受以授持印者持印者奉印寶立於冊函之次. 受冊者?伏興. 舍人喝: “受冊者再拜舞蹈又再拜!” 搢笏?膝押物官引宣物過庭東入西出訖受冊者?伏興. 舍人喝: “受冊者再拜!” 訖贊引先引持節者前導冊使副以下以次出受冊者出宮門外揖送.

#高麗史67卷-志21-禮9-嘉禮-冊王子王姬儀-004
會賓. 冊禮畢冊使副讀冊官皆出就次. 宮官設主人座於廳上東壁當中西向設冊使副座於西壁使在南副使在北設讀冊官勸花使座於冊使副之後俱東向每座各設果案. 設訖主人呈屈宴狀賓復狀. 訖執禮官引主人出門外之左西向立又引賓詣門外之右東向立相揖入門升詣廳上褥位立定. 執禮官交呈起居狀訖贊: “再拜!” 賓主俱再拜進步又再拜再進步又再拜訖各就位立定. 執禮官受贊引以下行事執事官起居狀呈主人訖贊引以下以次就位?訖各退就次. 執禮官贊: “揖!” 賓主相揖就座. 進茶訖酒至執禮官引賓主出就褥位主人請獻賓賓辭主人請獻至于三賓稱: “不敢辭,” 凡賓主之辭執禮皆相之. 執禮官贊: “揖!” 賓主相揖. 執注子盞者詣主人之左北向立. 執禮官贊: “揖!” 賓主相揖. 主人搢笏執注子酌酒授注子訖出笏又相揖搢笏執盞進?授賓賓進?搢笏受盞以授執盞者賓之執盞者受盞詣冊使座之左東向立賓主俱興執笏相揖立. 次獻副使讀冊官亦如之. 賓請酬主人主人辭賓請酬至于三主人稱: “不敢辭.” 執禮官贊: “揖!” 賓主相揖. 執注子盞者詣賓之右北向立. 冊使與主人相揖搢笏取盞以授副使副使搢笏執盞冊使出笏又相揖搢笏取盞以授副使副使搢笏執盞冊使出笏又相揖搢笏執注子酌酒授注子訖出笏又相揖冊使搢笏執盞副使出笏相揖搢笏執注子酌酒. 次讀冊官酌酒如副使之儀. 訖冊使進?授主人副使讀冊官俱進?主人進?搢笏受盞以授執盞者執盞者受盞詣主人座之左少退西向立. 賓主俱興退復位立定. 執禮官贊: “拜!” 賓主俱再拜各就座. 訖執禮官贊: “飮!” 樂作飮訖樂止. 執禮官引賓主出就褥位相揖訖就座. 以次設酒食至五盞後宣送花酒使至宮門外之右東向立主人出宮門外之左西向立. 執禮官贊: “揖!” 賓主相揖訖持宣花酒者先入就宮庭北南向東上立定執禮官引賓主入宮庭勸花使就香案之東西向立押花酒使在勸花使之右差退西向立. 初主人出門迎勸花使冊使副讀冊官俱降階詣庭南拜命位主人詣拜命位每等異位俱北向立定執禮官贊: “拜!” 冊使副讀冊官及主人俱再拜. 勸花使口宣訖冊使以下俱再拜舞蹈又再拜. 訖執禮官引賓主俱上階押花使以宣花授勸花使勸花使傳受以次傳冊使副讀冊官及主人戴花訖勸花使酌宣酒以次授冊使副讀冊官及主人冊使以下及主人以宣花酒酬勸花使. 訖各就位立. 執禮官贊: “飮!” 樂作飮訖樂止. 執禮官引賓主俱降就宮庭位立定. 執禮官贊: “拜!” 冊使副讀冊官及主人俱再拜舞蹈又再拜. 執禮官引賓主俱上階就褥位交呈起居狀訖執禮官贊: “拜!” 主人與勸花使再拜進步又再拜再進步又再拜. 訖押花酒使及引花擔員以次上階?訖各退就次. 賓主俱就座設酒食樂作止竝如儀. 其行事執禮官及押物以下執事官竝宣花酒使於宴次監賜花酒. 執禮以下拜命謝恩竝下庭再拜舞蹈又再拜. 次押花酒使及引花擔員戴花受酒謝恩拜舞竝如上儀. 至八味後執禮官引賓主俱興相揖分位各就次歇. 宮庭別送花酒宮官奉台旨詣賓幕. 賓戴花飮酒訖宮官退. 冊使副讀冊官勸花使行事執禮官每等異幕宮庭送花酒竝同其押物以下不設歇幕宮庭花酒竝送宴次. 初賓就幕歇一刻頃迎仙樂作執禮官引賓主去靴笏俱上階就褥位樂止. 謝宮庭花酒執禮官贊: “拜!” 賓主再拜進步又再拜訖各就座. 進茶設酒食如初會賓. 訖執禮官引賓主各就幕次具靴笏入就宮庭位. 主人附謝表訖賓主俱上階就座. 押物以下行事執事官呈辭狀各就位再拜又再拜訖退. 賓主俱興就褥位執禮官贊: “拜!” 賓主俱再拜進步又再拜立定交呈狀辭違賓主俱再拜又再拜. 執禮官引賓主出門外送酒訖相揖分位. 其幣帛筐?宮官具狀各授賓之從者.

#高麗史67卷-志21-禮9-嘉禮-冊王子王姬儀-005
拜表. 宮官設拜表位於宮庭近南北向設香案於拜表位之北北向設冊使位於宮庭之東副使位於冊使之右勸花使位於副使之右差退俱西向. 宮庭持函二人以函奉兩表先置於香案上. 訖執禮官引受冊者與冊使副及勸花使俱就位立定持詔函二人對擧空函隨冊使入宮庭就冊使之右少退西向立. 執禮官贊: “再拜!” 受冊者再拜. 宮庭持函二人詣香案西?取表函詣受冊者之左東向?. 受冊者搢笏?取謝冊表詣冊使之西東向?進冊使少前西向立搢笏受表退復位. 受冊者執笏興退搢笏?取謝花酒表詣勸花使之西東向?進勸花使少前西向立搢笏受表退復位受冊者執笏復位. 執禮官贊: “再拜舞蹈又再拜!” 訖冊使及勸花使置表於函持函者受先出. 賓主俱上階謝宴辭違禮數具在會賓儀.

#高麗史67卷-志21-禮9-嘉禮-公主下嫁儀-000
公主下嫁儀.

#高麗史67卷-志21-禮9-嘉禮-公主下嫁儀-001
○親迎. 前一日所司於御殿東門外量地之宜設壻次. 其日質明壻之父告於其父母曰: “國恩?室於某以某親迎敢告.” 再拜. 若父母亡則設位於廳事而告之子將行父醮子於廳事設父位於中*閒南向設子位於父位之西近南東向. 父卽座子公服升自西階進立於位前. 執事者注酒於盞西向授子子再拜?受. 執事者又奉饌設於位前. 子擧酒興卽坐飮食訖降再拜. 贊禮者引立於父位前父命之曰: “往迎肅雍以惠我宗親.” 子再拜曰: “祗率嚴命.” 又再拜降出. ?後乘馬至闕門外下馬執禮引就次. 有司陳公主鹵簿儀衛內東門外. 公主將升車代以?擔. 執禮引壻出次立於內東門外躬身. 公主升車訖壻向闕再拜先還第下馬以俟. 公主至降車壻對公主?伏公主*?之. 興入寢門升階. 執扇執燭者量人從入陳列前後女相者引公主入於室.

#高麗史67卷-志21-禮9-嘉禮-公主下嫁儀-002
同牢. 執事者引壻?於南洗公主從者沃之. 公主?於北洗壻從者沃之掌事者設酒饌匕箸亦布對位女相者引公主就座壻亦就座相?伏皆卽座. 贊禮二人俱酌酒於盞以授壻及公主. 壻及公主受盞飮訖贊禮者受虛盞遂薦饌再三飮如初儀. 壻及公主俱興再拜訖贊禮者徹酒饌具畢退.

#高麗史67卷-志21-禮9-嘉禮-公主下嫁儀-003
拜舅姑. 其日公主夙興盛服以俟. 執事者設舅姑位於堂上東西相向舅位於東姑位於西. 舅姑各服其服就位. 相禮者引公主升自西階詣舅前東向再拜又引詣姑前西向再拜. 訖引退. 醴婦如別儀.

#高麗史67卷-志21-禮9-嘉禮-公主下嫁儀-004
降使. 使臣詣殿庭受命奉詔書以出備樂部儀衛詔書. 擔詔書貯以小樓子. 至公主宮門外壻出詣拜詔位再拜訖先入以俟. 執禮引使臣就宮門外之左執禮引壻出於門外之右相揖. 持詔函者先入執禮引使臣入就宮庭褥位. 持詔函者在使之西少退次壻入立於受命位. 執禮喝: “壻再拜!” 奏聖躬萬福再拜舞蹈又再拜訖使臣稱奉宣壻再拜. 使臣口宣訖取詔傳授壻壻?受詔傳於持函者?伏興再拜舞蹈再拜訖搢笏?. 押物領宣頭物擔過庭東入西出訖壻?伏興再拜. 執禮引使臣以出壻出宮門外揖送使臣入次壻還入. 少頃壻先呈屈宴狀使臣*?. 訖執禮引使臣就門外之右東向壻就門外之左西向相揖入門上階就褥位立定. 執禮以起居狀交呈訖贊: “拜!” 賓主再拜進步又再拜再進步又再拜訖各就位立定. 次押物次持函次引擔各呈?狀於主人押物於廳上楹*閒稍南東向拜持函引擔於楹外北向拜?訖各赴隔階廳幕每等異?席賓主相揖就座. 訖設茶酒酒至賓主俱興獻酬訖設食禮畢罷宴賓主俱興下階各就初傳詔位立定. 壻再拜興奉表詣使臣前?使臣少前接表退復位壻復位再拜舞蹈再拜. 訖使臣以表授持函者. 執禮引賓主相揖上階辭違後押物以下相次辭退如初. ?禮致幣訖賓主相伴出門對座送酒訖相揖分位. 諸公侯納妃三日降使受命附表儀竝同.

#高麗史67卷-志21-禮9-嘉禮-進大明表箋儀-000
進大明表箋儀.

#高麗史67卷-志21-禮9-嘉禮-進大明表箋儀-001
○前期所司於王宮殿之內外及國城內街巷結綵設闕庭於殿上正中設表箋案於闕庭之前設香案於表箋案之前. 司香二人位於香案之左右王拜位於殿庭正中北向衆官拜位於王位之南異位重行北向設司禮二人位於拜位之北東西相向引禮二人位於王位之左右引班四人位於衆官之左右設使者立位於香案之東捧表箋執事二人位於香案之西設樂於衆官拜位之後設龍亭於殿庭之南正中及儀仗鼓樂伺候迎送. 是日侵晨司印者陳印案於殿中滌印訖以表箋及印俱置於案上. 王具冕服及衆官各具朝服詣印案前司印者用印訖用黃??表紅?*裏{?}箋各置於匣中仍以黃紅?重?之. 捧表箋官捧置於案使者及捧表箋官各就立位. 引禮引王入就拜位引班引衆官各就拜位. 司贊唱: “再拜!” 樂作王與衆官皆再拜樂止. 引禮引王詣香案前引禮贊: “?!” 司贊唱: “衆官皆?!” 王與衆官皆?. 引禮贊: “三上香!” 司香捧香?進於王之左王三上香. 訖引禮唱: “進表!” 捧表官詣案取表東向?進于王王受表以進於使者使者西向?受表興復置於案. 引禮唱: “俯伏興平身.” 司贊唱: “俯伏興平身.” 王與衆官皆俯伏興平身. 引禮引王復位. 司贊唱: “再拜!” 樂作王與衆官皆再拜樂止. 司贊唱: “禮畢.” 引禮引王退立於西引班引衆官立於左右. 使者取表箋各捧前行王與衆官後送至龍亭前使者以表箋置於龍亭中. 金鼓儀仗鼓樂前導. 使者與王及衆官送至宮門外王還宮釋服衆官仍具朝服送至國門外. 使者捧表箋以行.

#高麗史67卷-志21-禮9-嘉禮-進大明表箋儀-002
忠烈王二十八年八月甲子百官備禮儀拜賀聖節表送于迎賓館拜表之禮始此.

#高麗史67卷-志21-禮9-嘉禮-進大明表箋儀-003
恭愍王元年閏三月甲申拜賀聖壽節表. 舊例唯文官冠帶侍衛至是王命文武八九品冠帶分左右侍衛. 二十一年十一月辛未王以冕服拜謝恩表還內百官亦以朝服侍表出門外拜送.

#高麗史67卷-志21-禮9-嘉禮-進大明表箋儀-004
辛禑十四年禑出正門率百官拜表箋禮畢送表箋于大門外百官送于宣義門外.

#高麗史67卷-志21-禮9-嘉禮-元正冬至上國聖壽節望闕賀儀-000
元正冬至上國聖壽節望闕賀儀.

#高麗史67卷-志21-禮9-嘉禮-元正冬至上國聖壽節望闕賀儀-001
○前期執事者設闕庭於王宮正殿南向香燭案於闕庭之前王拜位於殿庭中北向及褥位於香案前衆官拜位於王位之南每等異位重行北向司禮司贊位於衆官拜位之北司禮在西司贊在東俱相向司香二人位於香案前東西相向. 是日執事陳甲士軍仗旗幟於王宮門之外樂工陳樂於拜位之南. 引班引衆官朝服入齊班於王宮門外之東西. 司禮司贊司香俱入就位. 引禮啓請王於後殿具冕服. 引班引衆官入立於殿庭之東西. 引禮導王出樂作王由西階詣拜位樂止. 引禮立於拜位之左右引班引衆官入就拜位. 司贊唱: “四拜!” 樂作王與衆官皆四拜樂止. 引禮導王由東門入樂作至闕庭香案前拜位樂止. 引禮立於拜位之左右引禮贊: “?!” 司贊唱: “?!” 王與衆官皆?. 引禮贊: “三上香!” 司香以香?進於王之左王三上香畢. 引禮贊: “俯伏興平身.” 司贊唱: “俯伏興平身.” 王與衆官皆俯伏興平身. 引禮導王由西門出樂作復位樂止. 司贊唱: “四拜!” 樂作王與衆官皆四拜樂止. 司贊唱: “搢笏鞠躬三舞蹈?左脚三叩頭山呼萬歲山呼萬歲再山呼萬萬歲出笏俯伏興.” 樂作四拜樂止. 司贊唱: “禮畢.” 引禮啓禮畢引王出引班引衆官以次出. 如有朝廷官遇正朝冬至聖壽節出使在國中者常服先行禮不在王與衆官行禮之列.

#高麗史67卷-志21-禮9-嘉禮-元正冬至節日朝賀儀-000
元正冬至節日朝賀儀.

#高麗史67卷-志21-禮9-嘉禮-元正冬至節日朝賀儀-001
○前一日尙舍局鋪王座於大觀殿如常儀設二獸爐於前楹外左右. 守宮設宰臣樞密次於朝堂. 典儀設宰臣樞密位於殿庭中心北向東上,設群官版位文官三品以下於殿庭近南少東俱重行北向西上武官三品以下於殿庭近南少西俱重行北向東上. 左侍臣位於東階之南少東右侍臣位於西階之南少西設御史位二於東西階下之左右設攝侍中戶部尙書禮部尙書殿中監光祿卿尙食奉御位於左侍臣之後西向北上. 冬至節日無戶部尙書. 設典儀位於左侍臣之南左贊者在南差退俱西向右贊者在右侍臣之南差退東向太樂令位於樂工之北北向?律郞位於殿西階之上東向太官令位於左贊者之南北向. 其日依時刻尙乘局陳?扇華盖於殿庭左右水精杖在左鉞斧在右其殿門內外儀衛所司隨職供辦?如常儀. 宰臣樞密俱集朝堂文武群官集泰定門外朝服以俟. 侍中量時刻版奏請中嚴太樂令帥工人就位?律郞入就擧麾位典儀帥贊者先入就位左右侍臣監察御史行禮執事官以次入就位. 侍中版奏外辦王服?黃袍以出?律郞??伏擧麾興樂作王卽座樂止. 閣門引宰臣樞密以下文武百寮入就聞辭位. 閣使奏聞辭訖閣門各引宰臣樞密以下就拜位. 典儀曰: “再拜!” 群官皆再拜舞蹈又再拜奏聖躬萬福再拜. 班首進步致辭退復位. 典儀曰: “再拜!” 宰臣以下再拜舞蹈又再拜訖閣門引宰臣自東階上殿西向北上立定樞密自西階上殿東向北上立. 閣門分引文武百寮以出. 次戶部尙書持進奉物狀就殿庭中心北向?閣門接上戶部尙書?伏退. 聖節冬至無此禮. 閣門引諸道表賀員就位聞辭訖就庭中心橫行北向東上?. 閣門接表訖拜數如常儀. 舍人傳宣賜酒食舍人喝: “再拜舞蹈又再拜!” 訖引出. 王降座樂作入訖樂止. 宰臣樞密以下左右侍臣行禮執事官以次退. 若有旨宣賜酒果則閣門傳宣及宰臣樞密侍臣員將以下禮數?如坐殿朝會儀. 王若不坐殿陳設如式. 閣門引宰臣樞密以下百寮入就殿庭北向位班首?伏?奉賀狀攝侍中詣宰臣東北接取狀宰臣?伏興. 攝侍中自東階上殿奏訖降詣宰臣東北向殿揖西向稱奉宣放朝賀. *殿{典}儀曰: “各祗候宰臣樞密以下文武百寮揖!” 訖閣門引宰臣樞密文武群官以次出. 其行禮執事官及左右侍臣殿內儀衛?不退. 次戶部尙書持進奉物狀就殿庭中心北向?閣門接上戶部尙書?伏退. 又閣門引奉表員入殿庭中心橫行北向東上奉表?閣門接上訖奉表員?伏興從西偏門出. 典儀曰: “侍臣等各祗候左右侍臣及凡行事官皆揖退!” 奉表員詣殿門外位北向東上立. 舍人喝: “再拜舞蹈又再拜奏聖躬萬福再拜進步致賀退復位.” 舍人喝: “再拜舞蹈又再拜!” 次舍人稱宣賜酒食舍人喝: “再拜舞蹈又再拜!” 禮畢揖退. 其元正諸領中郞將以下隊正以上?衫冠帶各以衛次序立毬庭奏山呼肅拜而退.

#高麗史67卷-志21-禮9-嘉禮-元會儀-000
元會儀.

#高麗史67卷-志21-禮9-嘉禮-元會儀-001
○其日早陳?扇水精鉞斧於殿庭如常儀. 尙食茶房宿設壽尊所於殿階上東邊有司設臣僚尊所於殿階下西邊. 時至侍中版奏中嚴. 太樂令帥工人入就位?律郞典儀贊者各就位舍人引文武四品以下常?以上官入殿庭位?外文班九品以上有祿諸權務武班散員以上分立殿門外. 侍中奏外辦王將出仗動?律郞擧旗樂作王坐殿樂止. 近仗軍儀樂官入肅拜奏山呼訖侍中典儀贊者肅拜復位. 侍臣序立訖監察御史二人先入肅拜就殿階前相對立定. 舍人引三品以上入聞辭位閣使引太子令公宰臣. 初入樂作就聞辭位樂止. 閣使奏聞辭訖閣使引太子令公宰臣就中心位北向合班立. 典儀曰: “再拜!” 太子以下拜舞拜奏聖?又再拜太子進步致辭稱賀復位. 典儀曰: “再拜!” 太子以下拜舞拜訖閣使引太子令公升自東階就殿上中心立定. 典儀曰: “再拜!” 太子以下及殿庭在位者皆再拜訖太子?奏稱: “臣某等元正首祚臣等不勝大慶謹上千萬歲壽酒.” 閣使傳奏近侍承制曰: “可.” 閣使傳宣許太子令公奏山呼再拜文武班皆再拜. 太子令公就洗所?手如常儀. 茶房先進茶後行?酒訖太子令公宰臣詣王座前近東?伏興令公佐尊太子酌壽酒茶房員?盞. 太子?伏興復就殿上位. 典儀曰: “再拜!” 太子以下及殿庭在位者皆再拜. 太子令公更詣王座前太子奉盞令公佐尊王執爵?律郞擧旗樂作盡爵樂止. 閣使引太子令公降自東階就階下拜位. 典儀曰: “再拜!” 太子以下拜舞拜訖閣使傳宣許赴座兼賜酒食. 典儀曰: “再拜!” 太子以下拜舞拜各赴座舍人引諸道持表員就殿庭東邊西向立. 奏聞辭訖舍人引就拜位?呈表舍人接表?伏興舍人喝: “拜舞拜奏聖?.” 舍人喝: “再拜行頭進步致辭復位.” 舍人喝: “拜舞拜!” 太子以下合班如初儀. 舍人喝: “太子以下拜舞拜進步致辭謝恩復位.” 舍人喝: “太子以下拜舞拜.” 各祗候次引侍中前?奏: “臣某言禮畢.” ?伏興退復位. 王入自東方樂作入訖樂止.

#高麗史67卷-志21-禮9-嘉禮-王太子元正冬至受群官賀儀-000
王太子元正冬至受群官賀儀.

#高麗史67卷-志21-禮9-嘉禮-王太子元正冬至受群官賀儀-001
○前一日有司鋪王太子座於麗正殿上東壁下當中西向又設三師三少及宰臣樞密以下文武群官拜位於殿上殿庭如常儀. 其日府率整衛士屯門列仗如儀. 三師三少文武群官俱集宮門外位以俟. 侍衛之官及伶官樂工先入就位. 王太子服靴袍出自閣樂作升座訖樂止. 侍衛之官凡在位者陳賀訖通事舍人引三師三少賓客以下文武宮臣入門樂作左庶子引王太子降立於東階下三師以下至西階樂止. 左庶子引王太子升殿樂作至位西向立樂止. 三師以下上殿東向北上立. 初王太子升殿通事舍人引賓客以下文武宮臣入就位賓客以上就殿上西南位北向東上宮臣四品以下就殿庭兩班相對爲首北向立定. 舍人喝: “群臣上下皆再拜!” 王太子*?拜. 班首一人進步致辭. 元正則云: “元正首祚景福惟新伏惟王太子殿下與時同休.” 冬至則云: “天正長至伏惟殿下與時同休.” 退復位. 再拜王太子*?拜. 左庶子前承令詣班首之左宣令云: “元正首祚與公等均慶.” 冬至則云: “天正長至.” 舍人喝: “群臣上下皆再拜!” 王太子*?拜. 賀訖通事舍人引三師以下降自西階樂作左庶子引王太子降立於東階下三師出訖樂止. 舍人引賓客以下宮臣以次出. 左庶子引王太子升殿樂作至位樂止. 通事舍人引宰臣樞密文武群官入就位. 宰臣樞密上殿就東向位三品以上就北向位文武四品以下就殿庭位. 舍人喝群官上下拜賀如初儀. 賀訖通事舍人以次引出. 舍人引持?員入就殿庭位北向東上奉??舍人接?訖持?員?伏興. 舍人喝: “持?員再拜!” 行頭進步致辭退復位又再拜. 左庶子傳令旨賜酒食. 持?員再拜訖舍人引出. 王太子降座樂作入閣樂止. 侍衛之官以次出.

#高麗史67卷-志21-禮9-嘉禮-王太子節日受宮官賀幷會儀-000
王太子節日受宮官賀幷會儀.

#高麗史67卷-志21-禮9-嘉禮-王太子節日受宮官賀幷會儀-001
○前一日有司鋪王太子座於殿上東壁下當中西向又設臣寮版位於麗正宮庭如常儀. 其日早朝仗衛入陳於宮庭. 伶官帥兩部工人就位伶官一人就擧麾位. 通事舍人引宮官俱就宮門外位文臣在東西向北上武臣在西東向北上俱重行立定. 通事舍人等行禮官先入就位. 王太子服靴袍將出閣伶官擧麾樂作坐定偃麾樂止. 仗衛伶官等各自喝再拜. 通事舍人行禮官等陳賀訖就位分立. 舍人引三師三少賓客以上入宮庭樂作王太子降自東階三師以下就西階上殿樂止. 三師三少在西北上賓客在南東上北向再拜王太子*?拜. 行頭進步致辭又再拜. 王太子*?拜訖降自東階樂作三師以下降自西階王太子還上殿樂止. 舍人引三師以下就門外次王太子升座訖舍人引宮官六品以上入就位舍人喝: “臣寮再拜行頭進步致辭復位又再拜!” 初王太子升座坐典饌設案于筵前備饌具器皆用常使金銀. 舍人引行頭就西階升詣尊所. 宮官進茶酒訖典膳郞酌酒行頭搢笏執盞詣太子前. ?授左庶子左庶子受盞置於王太子前行頭執笏東向?稱: “臣某等稽首言幸當某節臣等不勝大慶謹上千萬歲壽酒.” ?伏興再拜宮臣上下皆再拜. 左庶子前承令少退宣令稱: “敬擧公等之觴.” 訖宮臣上下又再拜. 左庶子取爵奉進王太子擧酒樂作飮畢樂止. 臣寮再拜. 第二第三盞?如初儀三爵畢舍人引臣寮出門. 又舍人引持?員入就位?奉?. 舍人接?舍人喝: “持?員再拜行頭進步致辭又再拜!” 左庶子傳令旨賜酒食持?員再拜舍人引出. 訖舍人引三師三少賓客以上就殿西階王太子降自東階樂作上殿樂止. 三師以下俱就位再拜王太子*?拜三師以下就座. 舍人引宮官文武常?以上入殿庭位如初儀. 舍人喝: “臣寮再拜!” 左庶子傳令旨賜座兼賜酒食. 舍人喝: “臣寮再拜!” 各就座訖典膳郞奉酒進王太子王太子擧酒樂作飮訖樂止. 食官令行群官酒樂作飮訖樂止. 以次進酒食. 禮畢舍人引臣寮就宮庭合班如初儀. 三師三少起座再拜致謝又再拜王太子*?拜下階樂作舍人引三師三少以出王太子還上殿樂止. 舍人喝: “臣寮再拜!” 舍人引出王太子還入樂作簾降樂止. 若王太子不出則除三師三少唯宮官排班如式. 通事舍人承令至班首之右西向稱放賀群官揖退. 舍人引持?員入庭行禮如常儀.

#高麗史67卷-志21-禮9-嘉禮-王太子節日受宮官賀幷會儀-002
宣宗十年八月丁巳制曰: “我國舊制生辰元正冬至百官賀禮唯宰相入直者一人押班其餘?不就班近聞宋朝儀制凡放賀之日其禮與坐殿日不殊自今一依宋朝儀式.”

#高麗史67卷-志21-禮9-嘉禮-王太子節日受宮官賀幷會儀-003
睿宗十年十月庚子禮司請以太子生日爲永貞節令宮官僚屬進賀兩界三京八牧三都護府上箋以爲恒式.

#高麗史67卷-志21-禮9-嘉禮-王太子節日受宮官賀幷會儀-004
忠烈王二十五年十二月行省官寮及百官肄賀正儀於奉恩寺三日肄儀始此. 三十三年六月丙午以壽元天聖節似涉僭擬改以誕日稱之.

#高麗史67卷-志21-禮9-嘉禮-王太子節日受宮官賀幷會儀-005
恭愍王六年正月丙子朔百官備禮服欲陳賀命停賀宴宗室公侯宰樞及耆老侍臣皆以戎服入侍. 十一年四月乙酉以農務方殷停諸道賀生辰. 五月庚戌罷生辰百官獻馬. 二十一年十一月丁巳冬至王具冕服率百官向闕拜賀山呼萬歲後百官又行本朝賀禮.

#高麗史67卷-志21-禮9-嘉禮-王太子節日受宮官賀幷會儀-006
恭讓王四年二月癸酉禮曹上言每當朝會禮畢王坐殿而百官先出非禮也請自今禮畢上入內群臣鞠躬祗送訖乃出從之.

#高麗史67卷-志21-禮9-嘉禮-人日賀儀-000
人日賀儀.

#高麗史67卷-志21-禮9-嘉禮-人日賀儀-001
○其日殿門外有司陳設如儀. 閣門員先立東邊. 祗候引兩班中心爲頭異位重行北向立定侍臣隨品交立. 閣使出行揖入門一拜?先揷人勝面拜出門就位揖云奉宣舍人喝: “兩班再拜!” 閣使又云: “賜卿等人勝祿牌.” 舍人喝: “兩班拜舞拜!” 訖分授人勝祿牌兩班?受其人勝三品以上則祗候分授四品以下太府人吏分上祿牌判事以上則三司判官分授以下人吏分上. 訖舍人喝: “兩班再拜!” 各祗候引出訖閣門橫行自喝: “拜舞拜!” 各受人勝祿牌如上訖再拜揖退.

#高麗史67卷-志21-禮9-嘉禮-立春賀儀-000
立春賀儀.

#高麗史67卷-志21-禮9-嘉禮-立春賀儀-001
○與人日賀儀同但立春受春幡子.

#高麗史67卷-志21-禮9-嘉禮-新雪賀儀-000
新雪賀儀[小雪後大雪前有雪則賀小雪前有雪則怪雪無賀.].

#高麗史67卷-志21-禮9-嘉禮-新雪賀儀-001
○雪後第三日閣門先立殿門外東邊. 祗候分引兩班中心爲頭異位重行北向立定侍臣隨品交立. 祗候引宰臣就褥位. 舍人喝: “宰臣兩班再拜!” 閣使出行詣宰臣右立宰臣搢笏?進表閣使揖搢笏奉表立. 舍人喝: “宰臣兩班拜舞拜!” 閣使抽笏奉表入門揖落笏?進一拜?搢笏呈表於?上膝退面拜?退出門外揖就位揖云奉宣: “卿等所賀已知.” 舍人喝: “皆再拜!” 祗候引宰臣出次引兩班出訖閣門橫行再拜行頭進步復位拜舞拜揖退.

#高麗史67卷-志21-禮9-嘉禮-宥旨賀儀-000
宥旨賀儀.

#高麗史67卷-志21-禮9-嘉禮-宥旨賀儀-001
○殿上陳設訖僉議府備制書函置簾內案上. 閣門入立於殿庭之東祗候引文武班入殿庭中心爲頭. 侍臣隨班交立次引僕射次引樞密次引宰臣東上立定. 舍人喝: “躬身拜舞!” 訖閣使出行揖上殿揖落笏?進簾前?入內監拜搢笏取制書函出簾外授持函者持函者?受降立階下閣使下殿揖搢笏取制書授讀制官復位讀制官?受置於案上再拜揖云有制. 舍人喝: “文武班再拜!” 讀制官讀訖再拜復位. 舍人喝: “文武班再拜行頭進步拜舞拜!” 訖閣門橫行拜舞拜行頭進步拜舞拜乃出.

#高麗史67卷-志21-禮9-嘉禮-一月三朝儀-000
一月三朝儀.

#高麗史67卷-志21-禮9-嘉禮-一月三朝儀-001
○前一日尙舍局鋪王座於大觀殿上如常儀. 設宰臣位於王座東南樞密位於王座西南俱相向北上設二獸爐於前楹外左右設宰臣樞密拜位於殿庭中心北向東上聞辭位於殿庭東邊西向北上. 閣門設左右侍臣位於殿庭東西俱北上監察御史位二於殿東西階下左右俱相向?律郞位於殿西階上東向文官聞辭位於殿庭東近南西向西上武官聞辭位於殿庭西當文官東向東上設文武群官位於殿庭南兩班相對爲首每等異位俱重行北向文武六品以下位於殿門外如正至之儀. 其日依時刻尙乘局陳?扇華盖於殿庭左右水精杖在左鉞斧在右. 其殿門內外儀衛所司隨職供辦?如常儀. 宰臣樞密俱集朝堂文武群官集泰定門外朝服以俟. 左右侍臣監察御史?律郞及行禮執事官先入殿庭就位訖閣門引文武群官入就大觀殿門外立定. 攝侍中版奏外辦王出御大觀殿升座. 鳴鞭殿庭內外衛仗大喝: “再拜!” 衙仗再拜奏山呼又再拜. 次閣門副使以上先入殿庭橫行行頭自喝: “再拜舞蹈! 又再拜!” 奏聖躬萬福又再拜. 訖詣左侍臣之西稍南西向北上立定. 閣使自東階升殿當王座前?伏?奏報平降復位. 副使一員出引樞密及通事舍人以下及南班員入就聞辭位. 奏聞辭訖引就拜位. 典儀曰: “再拜!” 樞密及左右侍臣監察御使閣門南班員等再拜舞蹈又再拜奏聖躬萬福又再拜. 樞密從西階升殿東向北上立通事舍人以下詣東邊與閣門副使位少絶西向立南班員分立左右近南俱相向. 閣門各引宰臣及文武群官入就聞辭位立定. 奏聞辭訖引宰臣及文武群官就拜位. 贊者喝: “宰臣以下再拜舞蹈又再拜奏聖躬萬福又再拜!” 訖閣門引宰臣從東階升殿西向北上立. 次閣門分引文武群官以出. 如有新及第朝?閣門引入聞辭位. 奏聞辭訖引就拜位立定. 舍人喝: “再拜奏聖躬萬福又再拜壯元出行致辭退復位又再拜!” 閣使傳宣賜酒食舍人喝: “又再拜!” 訖閣門引卷班西出. 次閣門奏閣門無公事. 若有臺諫上*?則不奏無事. 王降座入內殿宰臣樞密及左右侍臣凡行禮執事官以次揖退閣門引出. 有旨則閣使升殿傳宰臣樞密宣賜酒果閣使喝: “宰臣樞密再拜!” 閣使降階傳侍臣員將宣賜酒果. 舍人喝: “侍臣及凡行禮官員將俱再拜!” 次傳兩部樂官殿庭內外禁衛軍人宣賜酒果?如儀.

#高麗史67卷-志21-禮9-嘉禮-一月三朝儀-002
顯宗三年六月甲辰以時座宮庭湫溢令常?官五日一見.

#高麗史67卷-志21-禮9-嘉禮-一月三朝儀-003
德宗三年六月癸巳敎曰: “聖考朝置諸王升降所於會同門前今諸王年紀稍壯東則春德門外俠小門西則大初門外俠小門爲升降所當進見時且止閣門廳事閣門使引入殿庭行禮令五日一?.”

#高麗史67卷-志21-禮9-嘉禮-一月三朝儀-004
文宗七年七月戊午禮司上言乞依唐制每閏月朔御便殿視朝. 制可.

#高麗史67卷-志21-禮9-嘉禮-一月三朝儀-005
仁宗九年五月戊戌制: 每四孟月初視朝命官讀時令.

#高麗史67卷-志21-禮9-嘉禮-一月三朝儀-006
辛禑六年五月辛亥憲府上*?曰: “朝會禮儀國之大事近來凡諸朝會每令停罷及至上國使命迎送等不得已朝會百官不知班次亂行失序朝班不肅. 請自今雨雪及大故外一月兩衙勿許放朝.” 禑納之.  十四年四月庚子禮儀司請依  皇朝禮群臣每月用六衙日朝?從之.

#高麗史67卷-志21-禮9-嘉禮-一月三朝儀-007
恭讓王二年正月禮曹啓凡朝會百官昧爽入殿庭平明行禮. 三年六月辛未初令成均館生員五部生徒?朔望朝會從都堂之啓也. 憲府以無依貼駁之竟不行.

#高麗史67卷-志21-禮9-嘉禮-親祀圓丘後齋宮受賀儀-000
親祀圓丘後齋宮受賀儀.

#高麗史67卷-志21-禮9-嘉禮-親祀圓丘後齋宮受賀儀-001
○祭畢王旣還齋殿侍衛如常儀. 太子公侯伯宰臣樞密及文武從祀群官?朝服詣齋宮門外合班以俟. 王坐殿禁衛大喝: “再拜!” 訖閣門員先入殿庭橫行行頭自喝: “再拜!” 訖就殿庭東邊西向北上立. 閣門分引王太子公侯伯宰臣樞密侍臣文武群官入就殿庭位立定. 文武班?外員就門外位. 舍人喝: “太子以下文武群官再拜舞蹈又再拜奏聖躬萬福再拜行頭進步致辭退復位皆再拜舞蹈又再拜!” 訖閣門引太子以下以次出. 閣門分引外官持表員入就殿庭聞辭位西向北上立定閣門奏聞辭訖折方就北向位東上?奉表. 閣門接表以進訖?伏興引出門外位北向東上立. 舍人喝: “皆再拜舞蹈又再拜奏聖躬萬福再拜行頭進步致辭退復位皆再拜舞蹈又再拜.” 訖退. 閣門官就殿庭位北向東上立行頭自喝陳賀如群官之儀. 訖王降座入齋殿. 如放賀則百官就班立定閣門官上殿承旨降階西向立. 稱制曰: “放賀!” 舍人贊: “各祗候太子以下揖.” 訖以次退雩祀?丘??享及時享太廟享先農耕籍親幸後齋宮受賀?同此儀.

志卷第二十一.


#高麗史68卷-志22-00-00-00-000
志卷第二十二. 高麗史六十八.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史68卷-志22-禮10-00-00-000
禮十.

#高麗史68卷-志22-禮10-嘉禮-00-000
嘉禮.

#高麗史68卷-志22-禮10-嘉禮-大觀殿宴群臣儀-000
大觀殿宴群臣儀.

#高麗史68卷-志22-禮10-嘉禮-大觀殿宴群臣儀-001
○陳設. 前期都校中尙署設綵棚於殿庭近南. 前一日尙舍局鋪王座於大觀殿上當中南向設便次於王座東少北設二獸爐於殿階上左右設太子座於王座東南西向設公侯伯座於王座東西稍南設宰臣樞密座於太子公侯後. 設文官三品及承制侍臣座於宰臣後武官三品座於樞密後每等異位俱北上相向. 尙衣尙舍局設花案於王座前楹*閒左右. 茶房尙食局具御酒御食御果案其群臣酒食有司隨職供辦. 守宮署設文武四品以下座於殿下左右廊. 尙舍局設太子聞辭位於殿庭近東西向公侯伯位次之宰臣樞密位又次之俱差退西向北上. 文武三品以下常?官以上位於殿庭之南俱重行相向北上. 閣門設太子版位於殿庭中心近北公侯伯位於太子後宰臣樞密位於公侯後俱北向東上. 文武官三品以下常?以上位於宰臣後兩班相對爲首俱重行北向. 設侍中禮部尙書殿中監光祿卿典儀贊者位於殿庭之東近北西向北上監察御史位二於殿東西階下左右俱相向太樂令位於殿庭之南北向?律郞位於西階之上東向.

#高麗史68卷-志22-禮10-嘉禮-大觀殿宴群臣儀-002
大宴. 其日量時刻?扇仗衛入陳於殿庭. 太樂令帥敎坊樂官入就位?律郞典儀贊者御史凡行事執事官俱入就位. 閣門各引太子公侯伯及宰臣樞密文武常?以上入就聞辭位立定. 侍中奏: “外辦!” 王服?黃袍至殿鳴鞭爐煙升. ?律郞??伏擧麾興樂作仗衛奏山呼再拜. 王升座樂止. 閣門奏聞辭訖閣門各引太子公侯伯宰臣樞密文武群官俱就拜位北向立. 典儀曰: “再拜!” 太子以下群官再拜舞蹈又再拜奏聖躬萬福再拜. 太子進步致詞退復位. 贊者喝: “太子以下再拜舞蹈又再拜!” 訖閣門各引太子及上公自東階升殿執禮官承引就拜位贊者喝: “太子公侯伯及文武群官再拜!” 太子?奏稱: “臣某等伏値某節日: ‘聖節日則云某節日冊太后則云聖上尊奉慈?封崇禮畢郊天則云郊祀禮畢冊太子則班首云冊立儲位.’ 臣等不勝大慶謹上千萬歲壽酒伏候聖旨.” 執禮官詣王座東南?伏?傳奏承制傳宣曰: “可.” 執禮?伏興詣太子東北西向傳宣許太子以下?伏興贊者喝: “太子以下文武群官再拜!” 訖太子及上公出詣洗所?手. 近侍官進茶執禮官躬身勸. 每進酒進食執禮官皆躬身勸. ?酒訖殿中監奉盞近侍官奉注子先升太子上公便詣王座東南?伏?. 太子奉盞上公奉注子酌酒王擧盞樂作擧酒訖樂止. 太子受虛盞殿中監近侍官承受盞注子少退立. 太子及上公?伏興降詣殿庭拜位. 贊者喝: “太子以下文武群官再拜舞蹈又再拜!” 訖執禮官前承制降自東階詣太子東北西向傳宣曰: “擧卿等壽酒與卿等同慶.” 仍賜赴座. 贊者喝: “太子以下群官再拜舞蹈又再拜!” 訖閣門分引太子公侯伯宰臣樞密文武三品及諸侍臣各從東西側階上殿兩班四品以下分入左右廊文東武西俱重行?於席後相向立. 次賜太子以下群官茶太子以下群臣再拜. 執禮官贊: “飮!” 太子以下飮訖揖. 次行太子以下群官酒執禮官贊: “飮!” 太子以下再拜執盞樂作飮訖揖樂止. 司宰卿進御食次設太子以下群官食. 王擧食樂作執禮官贊: “拜!” 太子以下再拜俱就座受食食訖起揖樂止. 殿中監進御酒王擧酒樂作擧酒訖樂止. 殿中監司宰卿就殿庭東邊再拜舞蹈又再拜訖各就座. 次行群官酒執禮官贊: “飮!” 群官揖執盞樂作飮訖樂止. 以次進御酒御食又以次行群官酒設群官食禮數樂作止如上儀. 至茶食敎坊呈致語口號訖. 太子以下群官降就殿庭拜位贊者喝: “太子以下再拜!” 太子進步致詞退復位贊者喝: “太子以下群官再拜舞蹈又再拜!” 訖各就座. 近侍官以次進御酒御食及行群官酒設群官食樂作止竝如上儀. 至三味王入便次戴花太子公侯伯宰臣樞密各就幕次戴花訖兩班三品以下常?以上殿門外戴花閣門各引太子以下群官入就殿庭拜位立定. 少頃王坐殿鳴鞭爐烟升贊者喝: “太子以下群官再拜舞蹈又再拜!” 閣門引樞密以上自東階上殿執禮官承引就拜位立定贊者喝: “太子以下群官再拜!” 太子?奏獻天壽執禮官傳奏承制傳宣曰: “可.” 執禮官詣太子東北西向傳宣許太子以下?伏興. 贊者喝: “太子以下群官再拜!” 訖樞密以上出詣洗所?手便詣王座東南?伏?太子奉盞公侯伯宰臣樞密以次奉注子?酌壽酒. 王擧盞樂作擧酒訖樂止. 太子受虛盞近侍官承受盞注子少退立太子公侯伯宰臣樞密?伏興降就殿庭拜位. 贊者喝: “太子以下群臣再拜舞蹈又再拜!” 每至別盞兩班三品及侍臣獻壽禮數?如上儀. 執禮官稱: “躬身!” 樞密以上皆躬身群官就本位. 執禮官傳?賜別盞贊者喝: “樞密以上再拜!” 訖閣門引樞密以上自東階上殿. 近侍官奉廻賜盞注子先升. 太子詣王座左?伏?. 承制奉注子近侍官奉盞承制贊酌酒盞太子少前?受盞. 近侍官傳受詣殿上東壁太子飮位立. 太子?伏興退立於飮位. 公侯伯宰臣樞密以次進受盞如上儀. 執禮官贊: “飮!” 樞密以上向王座揖執盞樂作飮訖樂止. 執禮官引太子以下出詣殿上拜位再拜舞蹈又再拜訖各就座. 執禮官傳宣行群官別盞群官席後再拜. 近侍官監賜. 群官執盞樂作飮訖樂止. 又再拜執禮官承旨傳侍立員將兩部樂官宣賜花酒把門軍人宜賜酒果. 訖相次進御酒御食及群官行酒設食至別盞三品或侍臣已上獻壽如上儀. 有旨則進別盞八味後近侍官進湯藥及賜群官藥. 訖王入便次太子公侯伯宰臣樞密各出就幕次群官俱出. 少頃閣門引太子公侯伯宰臣樞密及群官入就殿庭位立定. 王再坐殿鳴鞭爐烟升. 贊者贊: “揖!” 太子以下群官揖訖近侍官進茶閣門引太子公侯伯宰臣樞密上殿請上壽酒執禮官傳奏承制傳宣禮數?如上儀. 有旨則近侍官進酒. 閣門分引太子以下群官各就座訖相次進酒進食及群官行酒設食訖近侍官進湯藥. 禮畢閣門分引太子公侯伯宰臣樞密及群官就殿庭拜位立定. 贊者喝: “太子以下群官再拜!” 太子進步致辭退復位. 贊者喝: “太子以下群官再拜舞蹈又再拜!” 訖執禮官*傅{傳}宣賜宴幣贊者喝: “太子以下群官再拜!” 訖王降座鳴鞭樂作入訖樂止. 閣門各引太子以下文武群官以次退.

#高麗史68卷-志22-禮10-嘉禮-老人賜設儀-000
老人賜設儀.

#高麗史68卷-志22-禮10-嘉禮-老人賜設儀-001
○前一日尙舍局設王幄於儀鳳門內又設王幄於閣門廳上. 設年八十以上宰臣樞密文武三品官及命婦坐於閣門廳. 守宮署設文武四品官以下坐於左同樂亭孝子順孫有官品者預坐. 設命婦坐於右同樂亭. 設孝子順孫無官品者坐於同樂亭左右廊?. 其日質明奏初嚴諸仗衛入陳於殿庭奏二嚴樞密以下左右侍臣俱詣大觀殿立班以俟. 王服絳紗袍出坐殿鳴鞭禁衛大喝: “再拜!” 訖舍人喝: “樞密以下常起居.” 訖閣門各引太子公侯伯宰臣入就位舍人喝: “太子以下再拜!” 訖閣使引西出訖侍中奏: “外辦.” ?伏興王降殿乘小輦出殿門. 華盖侍衛如式樂部分列振作. 禮司奏三嚴駕至閣門降輦入幄樂止. 有頃王出幄舍人喝: “老人拜一坐再至!” 承制傳宣: “老人又拜一坐再至!” 舍人引就坐. 王南向立命伴食若眞宰則命眞宰若樞密則命樞密若八座以下則命三品官. 仍命樞密勸酒食兩部樂振作宣花酒訖王乘輦至儀鳳門降輦入幄樂止. 太子公侯伯宰臣樞密及侍臣閣門班就毬庭分列左右文武兩班東西相對立執事官在文官之東南少退. 尙舍局設王座於門中心南向. 王出門升座鳴鞭. 舍人喝: “文武兩班及諸執事官俱再拜!” 訖樞密以下左右侍臣前導樂作王行至左同樂亭舍人喝: “老人拜一*座{坐}再至! 孝子順孫於階下再拜舞蹈又再拜!” 舍人傳宣喝: “老人拜一坐再至! 孝子順孫再拜舞蹈又再拜!” 訖各就坐. 賜酒食樂作命承制一員勸訖樂止. 駕至右同樂亭勸如儀. 有司給例物有差. 王行至泰定門前南向立閣使出班南承旨?諸執事官賜酒果舍人喝: “執事官再拜!” 訖侍中前?奏稱: “侍中臣某言禮畢.” ?伏興退復位. 王入泰定門升輦警?侍衛如式. 駕至大觀殿降輦升殿閣門贊各祗候樞密以下以次退. 翌日守宮署設鰥寡孤獨廢疾座於毬庭左右廊有司設酒食訖退. 其宰樞三品致仕官每四季月殿中省奉詔遣使具公服齎賜酒果于私第. 州府郡縣賜設前期尙書禮部奏奉指揮牒尙書都省都省傳牒三京諸都護州牧設給酒食賜布穀皆准前例.

#高麗史68卷-志22-禮10-嘉禮-老人賜設儀-002
穆宗十年七月御毬庭集民男女年八十以上及篤廢疾六百三十五人臨賜酒食布帛茶藥有差.

#高麗史68卷-志22-禮10-嘉禮-老人賜設儀-003
肅宗六年三月癸未親饗國老於閣門. 七年十月王在西京禮部奏: “王制曰: ‘五年一巡狩問百年者就見.’ 盖王者尊老尙齒之盛禮也. 乞令西京留守及先排使西海按察使先問年八十以上人賜設.” 制可遂召年八十以上男女賜設于闕庭命太子侑酒食賜物有差.

#高麗史68卷-志22-禮10-嘉禮-老人賜設儀-004
熙宗四年十月乙亥饗國老庶老孝順節義王親侑之. 丙子又大?鰥寡孤獨篤廢疾賜物有差州府郡縣亦倣此例. 比因國家多難饗禮久廢至是詔立都監復遵舊制. 未八十歲宰臣樞密三品員八十歲以上宰樞三品員母妻三品員節婦有司於禮賓省主廳設王幄. 命宰樞坐於左俠廳各賜酒十盞果十五?味十三器宴幣?頭紗二枚生紋羅一匹厚羅一匹衣綾二匹鄕大絹二匹鍊?二斤腰帶銀一斤金一目五刀紅?皮一腰人參十兩花八枝紅蠟燭三丁包?黃絹複子五. 三品員坐於左俠連廊各賜酒十盞果十四?味十三器宴幣?頭紗二枚生紋羅一匹厚羅一匹衣綾一匹鄕大絹二匹鍊?一斤腰帶銀十二兩金一目紅?皮一腰人參十兩花六枝燭二丁包?黃絹複子五. 宰樞三品員母妻三品員節婦坐於右俠廳酒果味與三品員廳同各賜宰樞母妻及節婦衣綾二匹鄕大絹四匹鍊?二斤人參十兩花六枝燭二丁包?黃絹複子各三. 賜三品員母妻衣綾二匹鄕大絹三匹鍊?一斤人參十兩花六枝燭二丁包?黃絹複子三. 又命八十歲未滿四品員八十歲以上?上員?外有無職僧俗孝子坐於左同樂亭各賜四品?上員酒六盞果九?味六器廣平布十匹?子十兩?外有無職僧俗酒六盞果五區味六器有職小平布五匹?子十兩無職小平布五匹?子六兩孝子酒果味與僧俗同有職廣平布十匹小平布十匹無職小平布十匹造米二石. 八十以上有職女有無職節婦坐於右同樂亭酒果味?與左同樂亭同鰥寡孤獨篤廢疾僧俗男女男坐於左同樂亭女坐於右同樂亭各給酒四盞果五區味四器米一石命都監員吏監賜西京八十歲男女孝子順孫鰥寡孤獨篤廢疾各給酒果味各三器八十男女布三匹孝子順孫布七匹鰥寡孤獨篤廢疾租一石東北西南界孝子順孫租六石八十男女鰥寡孤獨篤廢疾租一石其酒果味與西京同.

#高麗史68卷-志22-禮10-嘉禮-宣麻儀-000
宣麻儀.

#高麗史68卷-志22-禮10-嘉禮-宣麻儀-001
○前一日尙舍局鋪王座於大觀殿上設案於王座南設二獸爐於前楹外左右又設詔案於殿庭中心近北北向. 其日依時刻尙乘局陳?扇華盖於殿庭諸仗衛陳列於殿門內外如常儀. 設訖閣門先入殿庭東邊西向北上立. 有司奉詔函先置於王座前案上訖. 閣門引文武群官入就殿庭兩班相對爲首每等異位俱重行北向立定. 閣門引讀詔官就詔案前北向立. 閣使上殿詣王座前?伏?取詔函以授持函者持函者先行降自東階就案東北西向立. 閣使降階南向稱: “聖上不坐殿.” 兩班皆躬身應諾. 閣使詣詔案之東取詔於函西向授讀詔官讀詔官?受興置於案上. 閣使帥持函者退復位. 讀詔官再拜興稱: “有詔.” 舍人喝: “兩班再拜!” 次披詔二人就立詔案左右展詔. 讀詔官北向立讀畢又再拜興退復位. 舍人喝: “兩班再拜!” 訖閣門分引以出. 訖閣門揖退諸仗衛以次出.

#高麗史68卷-志22-禮10-嘉禮-宣麻儀-002
德宗元年八月丁巳宣麻. 舊制宣麻於家至是集百官宣於乾德殿從有司請也. 二年三月辛未敎曰: “頃以有司論請停宣送官告然念恩禮由此漸?今後文武正三品以上中樞員皆令差人到家宣制.”

#高麗史68卷-志22-禮10-嘉禮-宣麻儀-003
文宗元年四月丁未宣麻. 舊制宣麻日宰臣一員引詔案授讀詔者至是五宰同日宣麻特命閣門引案仍爲恒式.

#高麗史68卷-志22-禮10-嘉禮-東堂監試放?儀-000
東堂監試放?儀.

#高麗史68卷-志22-禮10-嘉禮-東堂監試放?儀-001
○其日殿上陳設如儀. 王御隱幕承宣入直重房便服入庭肅拜中官承傳宣許上殿又再拜上殿簾前賜坐. 內侍茶房?上?外?衫一時肅拜分立. 牽龍中禁都知肅拜分立. 侍臣?衫入庭橫拜再拜行頭進步復位揖左右分立侍臣在前內侍次之牽龍都知在後. 祗候引學士就褥位副學士差退立. 舍人喝: “拜舞拜!” 不出行再拜. 各祗候閣使承傳云上學士上殿賜坐舍人喝: “再拜!” 祗候引上學士上殿西邊坐褥副學士就右. 侍臣行頭少前立. 監試則上學士與副學士同. 承宣令中禁出傳諸生入庭. 唱?員橫行再拜訖就東廊階下立. 內侍?外員執卷內侍文臣三品以下員次次唱?中禁出喚生姓名諸生入庭. 祗候兩員在左右指揮. 立行唱畢諸生肅拜. 宣賜酒果訖肅拜出. 唱?員下庭橫行再拜訖還本位. 祗候引學士就褥位舍人喝: “再拜!” 進步復位拜舞拜躬身. 承宣下殿至學士前北向立傳慰諭舍人喝: “拜舞拜!” 閣使承傳云宣賜酒果舍人喝: “再拜!” 各祗候引出訖侍臣橫行再拜行頭進步復位再拜而出.

#高麗史68卷-志22-禮10-嘉禮-東堂監試放?儀-002
元宗十四年十月甲寅命?知政事金坵知貢擧右承宣李?同知貢擧取進士. 舊制二府知貢擧卿監同知貢擧. 試日未明知貢擧坐北牀南向同知貢擧坐西牀東向監察及奉命別監坐南少西東上北向. 將校執旗分立階下. 擧子旣集卽鎖門貢院吏名呼擧子分處東西兩?各立木懸板書所試題分掛于其上. 日至?中承宣奉金印至同知貢擧迎之庭中相揖而進知貢擧避于北壁之後. 承宣與同知貢擧升堂再拜?寒溫又再拜知貢擧出坐北牀下席上承宣北向再拜知貢擧亦再拜. 承宣進伏?寒溫知貢擧卽其座*?之. 承宣退又再拜知貢擧亦再拜然後相揖而坐. 承宣坐東牀西向與同知貢擧相對. 吏抱擧子卷子以進承宣開金印印之. 內侍齎進宣?知貢擧同知貢擧與承宣拜賜就牀飮畢又拜謝. 承宣?同知貢擧揖送于庭. 三場皆如之. 知貢擧各於入格卷子背上望科次貼黃標函封. 平明詣闕. 王坐便殿承宣二員至門內. 知貢擧奉函授之傳奉至王前坼封文儒承宣讀過其科次上下?依貢院之望放?.

#高麗史68卷-志22-禮10-嘉禮-儀鳳門宣赦書儀-000
儀鳳門宣赦書儀.

#高麗史68卷-志22-禮10-嘉禮-儀鳳門宣赦書儀-001
○前二日都校令帥其屬立金?竿於儀鳳門之東南設讀詔臺於?竿之西儀鳳樓之南. 中尙署設案於詔臺之上北向. 前一日尙舍局設幄於儀鳳樓上. 尙書禮部令監門衛置大鼓於毬庭東西各十五在兩班行外. 有司陳列衛仗鹵簿如常儀. 閣門設文武百官板位於儀鳳門前宰臣樞密以下侍臣文武百寮俱就位肄儀. 其日質明奏初嚴閣門設太子聞辭位於儀鳳樓之前近北公侯伯在南差退宰臣位又在南差退俱西向北上文官三品位在宰臣之南差退四品以下位次之皆西上西向每等異位俱重行設武官三品位於殿庭之西與文官三品相對四品以下次之皆東上東向每等異位俱重行. 又設太子拜位於儀鳳樓前近北公侯伯位於太子後宰臣位於公侯後北向東上. 設左樞密位於東左侍臣位在樞密之東左奉禮贊者在南差退. 設右樞密位於西右侍臣位在樞密之西右奉禮贊者在南差退. 設文官三品位於宰臣東南少絶四品以下位次之. 設武官三品位於宰臣西南少絶四品以下次之俱北向兩班相對爲首. 設閣門副使以上位於左侍臣之前舍人以下次之. 設行事執事中書令侍中禮部尙書刑部尙書戶部尙書刑部侍郞黃門侍郞位於左侍臣之後北上. 設?律郞位於儀鳳樓上近西東向. 依時刻鹵簿仗衛陳列於毬庭衛仗自大觀殿庭左右陳列至儀鳳門. 訖尙舍局設輦褥於殿庭中心東向引駕官引?*?輦入殿庭置褥位訖禮司奏中嚴樞密以下左右侍臣閣門班俱入殿庭分列左右以俟. 王服?黃袍出御大觀殿鳴鞭禁衛大喝: “再拜!” 訖奉禮曰: “再拜!” 樞密以下侍臣再拜訖侍中版奏: “外辦!” ?伏興退復位. 王降殿乘?*?輦訖黃門侍郞出庭中?伏?奏: “黃門侍郞臣某等言請動駕.” 興出就位. 仗動鳴鞭樞密及侍臣前導出殿門兩部樂官奏山呼再拜鼓吹振作. 禮司奏三嚴駕至儀鳳門. 降輦鳴鞭上樓承制近臣及千牛上大將軍紅黃小傘各一靜鞭承旨等從升. 樞密以下左右侍臣出毬庭各就位立定. ?*?平兜輦?扇旌節前後導從鼓吹儀衛出毬庭環列. 文武群官及致仕以理解官應在庭者各就本班. 文東武西就聞辭位相對立訖閣門各引王太子公侯伯宰臣就聞辭位西向立定. 王出御幄升座稱警?. ?律郞?伏?擧麾興樂作仗衛奏山呼再拜訖?律郞?偃麾?伏興再拜東向立樂止. 衙仗再拜奏山呼又再拜. 閣門奏聞辭訖閣門各引王太子公侯伯宰臣以下群官就拜位立定. 奉禮曰: “再拜!” 王太子以下群官再拜舞蹈又再拜. 班首奏聖躬萬福再拜進步致辭退復位王太子以下群官再拜舞蹈又再拜. 訖刑部尙書立於群官之東西向侍郞領囚徒立於群官之後北向立定. 鳳詔自樓上降下. 持節持函官前行閣門引中書令至下詔所中書令北向立. 閣門取鳳詔授中書令中書令?伏興?受鳳詔置函訖持節持函者前行閣門引中書令至庭中心班首之右西向稱有制奉禮曰: “再拜!” 王太子及群官再拜. 訖中書令取詔書傳於讀赦官讀赦官?伏興?受置函訖再拜興. 持節官前導持函官次之. 讀赦官至臺下北向再拜持節持函先升讀赦官升臺披詔官二員從升. 持節官脫節衣分立於左右披詔官對立於案東西披詔. 讀赦官讀訖持節官加節衣. ?律郞??伏擧麾興監門衛振鼓軍民?呼. ?律郞偃麾止又擧麾振鼓?呼三而止. 讀赦官以下降臺奉禮曰: “再拜!” 讀赦官再拜奉赦書付刑部尙書. 尙書?受置於函退復位持函官立於尙書之後訖禁衛大喝: “再拜!” 奉禮曰: “再拜!” 王太子以下群官再拜. 班首進步致辭退復位王太子以下群官再拜舞蹈又再拜訖閣門各引王太子公侯伯宰臣及文武群官卷班出. 獄吏詣班南北向躬身稱脫枷囚徒?呼再拜西出. 閣門引戶部尙書就位尙書?奉物狀奏稱: “臣某言諸道貢物請付所司.” 侍中前承制少退西向曰: “制可.” 侍中還復位. 閣門就接物狀進呈訖尙書?伏興退復位. 閣門又引禮部尙書就位. 尙書?奉諸方物狀奏稱: “臣某言諸方貢物請付所司.” 侍中前承制少退西向曰: “制可.” 侍中復位訖閣門就接物狀進呈訖尙書?伏興退復位. 閣門引諸道奉表員就東邊西向立舍人奏聞辭訖閣門引就拜位北向奉表?呈閣門接表進呈奉表員?伏興奉禮曰: “再拜!” 奉表員再拜舞蹈又再拜行頭奏聖躬萬福再拜進步致辭退復位. 奉禮曰: “再拜!” 奉表員再拜舞蹈又再拜西出. 內外學生?呈歌謠閣門就接進呈. 諸生?伏興再拜進步致辭又再拜訖西出. 閣門引諸方客使進賀訖西出. 進奉方物以次陳列於東仁德門外承尙書戶部指揮過庭訖侍中?奏稱: “侍中臣某言禮畢請?駕還闕.” ?伏興退復位. 王下樓升平兜輦警?侍衛如常儀. 駕至大觀殿降輦升殿. 閣門贊: “各祗候樞密以下以次退.”

#高麗史68卷-志22-禮10-嘉禮-親祀圓丘後肆赦儀-000
親祀圓丘後肆赦儀.

#高麗史68卷-志22-禮10-嘉禮-親祀圓丘後肆赦儀-001
○祭後?駕還至儀鳳門前廻輅南向仗衛鹵簿以次環列. 左右監門衛設?於左右刑部典獄署以囚徒集於仗外. 尙舍局設案於輅前. 太子公侯伯宰臣樞密文武百官各就位立定. 讀赦書官進立於案之南北向. 近臣進當輅前再拜搢笏?. 受赦書內侍二人對擧函詣近臣之右近臣置赦書於函?伏興少退立於案北?伏取赦書於函興以授讀赦書官. 讀赦書官搢笏?受赦書捧立於案北北向. 近臣進輅前再拜還本位. 讀赦書官宣曰: “有制.” 舍人喝: “太子以下再拜!” 訖持函二人對擧函詣讀赦書官之右讀赦書官置赦書於函. 持函官?受興置函於案退復位. 讀赦書官退立於案南再拜啓赦書封披詔官二人進立於案之左右對披赦書. 讀赦書官讀訖少退再拜歸本班. ?律郞?伏擧麾興監門衛振作鼓軍民?呼偃麾卽止又擧麾振??呼三而止. 獄吏詣班南北向躬身稱脫枷訖刑部尙書?受赦書以授所司歸本班. 訖舍人喝: “太子以下文武百寮皆再拜!” 行頭進步致辭退復位皆再拜搢笏舞蹈又再拜訖王移御平兜輦至興禮門留守宰臣?訖王入大觀殿庭降輦升殿閣門贊各祗候樞密以下揖訖以次退. 雩祀?丘??享及時享太廟享先農耕籍親幸後肆赦?同此儀.

#高麗史68卷-志22-禮10-嘉禮-朝野通行禮儀-000
朝野通行禮儀.

#高麗史68卷-志22-禮10-嘉禮-朝野通行禮儀-001
○辛禑十四年昌立九月癸未都評議使司據朝廷頒降儀注及本國舊儀?定. 群臣見殿下稽首四拜三品見一品四品見二品五品見三品六品見四品七品見五品八品見六品九品見七品拜禮則頓首再拜. 揖禮則躬身擧手齊眼下致敬上官居上下官居下行禮上官隨坐隨立無*?. 路次下官避馬不及避馬則下馬上官不下馬放鞭過行. 憲司省郞所屬六部官及師長親戚不在此限. 其上官從優*?禮亦許任意行私禮. 自一品至九品差一等者拜禮則頓首再拜上官控首*?拜揖禮則躬身擧手齊口下致敬上官擧手齊心*?禮. 路次下官避馬不及避則下馬上官亦下馬揖禮如上儀. 諸官品相等者拜禮則控首再拜揖禮則左右各擧手齊口下致敬東西相對行禮路次馬上擧鞭相揖. 凡民*閒拜禮子孫弟姪甥壻見尊長生徒見師範婢僕見本使行頓首四拜其長幼親戚照依等次行頓首再拜禮*?受從宜. 平交者行控首再拜禮. 凡民*閒揖禮驗尊卑長幼行上中下禮. 凡官民相見不許行胡禮?見路次不許行拜禮止行揖禮.

#高麗史68卷-志22-禮10-嘉禮-宰樞謁諸王儀-000
宰樞謁諸王儀.

#高麗史68卷-志22-禮10-嘉禮-宰樞謁諸王儀-001
○仁宗二年閏三月判: 宰臣樞密於諸王相對禮拜僕射以下南行禮拜.

#高麗史68卷-志22-禮10-嘉禮-兩府宰樞合坐儀-000
兩府宰樞合坐儀.

#高麗史68卷-志22-禮10-嘉禮-兩府宰樞合坐儀-001
○先至者離席北向立後至者依其位一行揖同至席前再拜離席北向伏?寒暄還至席前南向再拜離席北向一行揖乃坐. 知僉議以上至則密直下庭東向北上立俯首低手僉議立于其上一行揖升堂拜揖坐如前儀. 旣得僉議一員同坐更無庭迎之禮唯首相至亞相以下皆下庭東向北上以迎首相西向對揖訖升堂拜揖亦如前儀. 首相獨坐於東謂之曲坐亞相以下一行坐. 首相非政丞不曲坐無庭迎.

#高麗史68卷-志22-禮10-嘉禮-兩府宰樞合坐儀-002
忠烈王三十三年六月丙午判: 僉議密直咨議權授者坐於本官同品之下又權授者坐於咨議之下諸曹判事東西從三品亦從上例. 其咨議權授者若非邀請?不得?署本官公事.

#高麗史68卷-志22-禮10-嘉禮-六官諸曹官相謁儀-000
六官諸曹官相謁儀.

#高麗史68卷-志22-禮10-嘉禮-六官諸曹官相謁儀-001
○睿宗十年三月判: 六官諸曹尙書入則知部以下祗迎折席拜謁知部以下員外以上一行拜一行坐. 七寺三監判事卿監入則少卿少監以下丞以上隱身一行拜直長注簿以下祗迎南行拜. 少卿少監入則丞北向立候一行拜少卿以下丞以上入則直長注簿以下祗迎折席拜折席坐. 諸署局六品以上入則直長祗迎折席拜折席坐.

#高麗史68卷-志22-禮10-嘉禮-諸都監各色官相會儀-000
諸都監各色官相會儀.

#高麗史68卷-志22-禮10-嘉禮-諸都監各色官相會儀-001
○仁宗十九年四月判: 諸都監使入則副使隱身判官錄事祗迎副使入則判官隱身錄事祗迎. 於使副使一行拜判官錄事折席拜於副使判官一行拜錄事折席拜判官錄事則一行拜. 使坐東副使坐西判官錄事北行坐. 各色則勿論職次雖?外員?一行拜一行坐.

#高麗史68卷-志22-禮10-嘉禮-?上?外人吏掌固謁宰樞-000
?上?外人吏掌固謁宰樞及人吏掌固謁?上?外儀.

#高麗史68卷-志22-禮10-嘉禮-?上?外人吏掌固謁宰樞-001
○肅宗二年五月判: 凡內外衙門員以上坐床治事大朝會日進步起居平時揖而不拜宰樞廳?上廳內?外階上人吏掌固沒階行禮?上廳?外廳內人吏掌固沒階行禮?外廳人吏階上掌固沒階行禮外官廳長典記官?沒階行禮. 西班則攝郞將以上准?上散員以上准?外校尉隊正准人吏旗頭都典准掌固. 庶人見常?以上起身唱?經過.

#高麗史68卷-志22-禮10-嘉禮-?上?外人吏掌固謁宰樞-002
辛禑元年十二月丁亥始令各司胥吏着白方笠道遇六曹佐郞以上官馬前三拜.

#高麗史68卷-志22-禮10-嘉禮-文武員將人吏起居儀-000
文武員將人吏起居儀.

#高麗史68卷-志22-禮10-嘉禮-文武員將人吏起居儀-001
○仁宗二十二年九月判: 文武員將人吏祗迎起居隔日一?賀謝二?祗揖過半躬身.

#高麗史68卷-志22-禮10-嘉禮-監獄日臺省內侍坐起儀-000
監獄日臺省內侍坐起儀.

#高麗史68卷-志22-禮10-嘉禮-監獄日臺省內侍坐起儀-001
○睿宗十六年八月判: 監獄臺省內侍皆一時敎定?以職次交坐.

#高麗史68卷-志22-禮10-嘉禮-按察使別銜及外官迎行幸儀-000
按察使別銜及外官迎行幸儀.

#高麗史68卷-志22-禮10-嘉禮-按察使別銜及外官迎行幸儀-001
○大駕入界按察使別銜以本服於駕前令隨使呈?狀無隨使別銜自手呈?狀. 奉翊以上留守牧使令幕下?外員呈?狀. 中禁傳受指諭披奏. 按察使別銜拜舞拜不出行再拜進步致賀訖拜舞拜揖畢. 外官則境上設香爐?以上親呈?狀餘如上儀. 若命除禮服則再拜不出行再拜進步致賀再拜揖. 禮畢次行從都監宰樞承宣重房進拜. 其拜時勿論職次隔一行一時拜.

#高麗史68卷-志22-禮10-嘉禮-外官迎本國詔書儀-000
外官迎本國詔書儀[迎香儀同].

#高麗史68卷-志22-禮10-嘉禮-外官迎本國詔書儀-001
○其日外官備樓子出城外亭子就拜席虛揖再拜進香卓前?上香退復位再拜揖. 外官先行次樓子次使臣. 至官門使臣捧詔書先入從西階升正廳楹內近東立. 外官至東階揖升進拜席揖再拜訖上香還拜位奉笏?聞詔訖再拜舞蹈又再拜進步再拜揖出. 進步或在舞蹈前.

#高麗史68卷-志22-禮10-嘉禮-外官問聖儀-000
外官問聖儀.

#高麗史68卷-志22-禮10-嘉禮-外官問聖儀-001
○使臣先入正廳外官入庭中揖就階下揖升就拜席揖再拜擧笏出柱外詣使臣前落笏躬身問上體若何使臣*?云: “千歲.” 外官少退?承傳仍伏後落笏?退又擧笏就拜席再拜進步後又再拜揖畢. 其餘揖如初. 凡問聖外官於銜命宰臣及受?鉞都統則距官門三千步內常番兵馬行首銜命承宣則二千步內以下員一千步內出行禮. 其屬縣過行使臣不用此禮.

#高麗史68卷-志22-禮10-嘉禮-新及第進士榮親儀-000
新及第進士榮親儀.

#高麗史68卷-志22-禮10-嘉禮-新及第進士榮親儀-001
○新及第入州日州官先送將校伶人于近境次帥州吏出五里亭具公服設香卓及拜位. 新及第至亭下馬州官出門相揖入亭新及第立東北隅州官行問上禮訖新及第由西階先出判官亦出. 副使移立於東壁新及第呈?狀升正廳向北折席再拜少進又再拜又少進?寒暄再拜少伏乃出. 副使隱身判官還入廳立東壁新及第又從西俠門升廳一行行禮如上儀. 訖新及第先行州官隨至本家略設酒果令新及第上壽父母乃出州官從行父母隨至館舍南廳父北末新及第南行. 父若鄕吏則接房新及第北末副使東壁判官北壁隨宜而坐. 酒第一行州官親酌獻父母次進酒食奏樂雜技. 宴罷新及第謝再拜寒暄又再拜出. 若無兩親則代以養父母妻父母皆無則代以伯叔父行禮如上儀.

#高麗史68卷-志22-禮10-嘉禮-外官出官儀-000
外官出官儀.

#高麗史68卷-志22-禮10-嘉禮-外官出官儀-001
○外官入正廳就拜席聽喝再拜進步又再拜又進步再拜揖就座放笏奉藥訖三班行禮畢. 正朝及每朔朝亦同.

#高麗史68卷-志22-禮10-嘉禮-三品使臣按察使相會儀-000
三品使臣按察使相會儀.

#高麗史68卷-志22-禮10-嘉禮-三品使臣按察使相會儀-001
○三品使臣將至按察使立於館門內使臣下馬按察使呈?狀再拜. 使臣先入就座按察使更呈?狀從西階入楹內差退斜行拜. 坐則使臣北邊按察使東壁.

#高麗史68卷-志22-禮10-嘉禮-按廉諸別銜相會儀-000
按廉諸別銜相會儀.

#高麗史68卷-志22-禮10-嘉禮-按廉諸別銜相會儀-001
○按廉諸別銜至則先至者出中門祗迎相揖入廳一行拜一行坐. ?上官西壁?外別銜無揖一行拜一行差退坐.

#高麗史68卷-志22-禮10-嘉禮-兵馬使及軍官拜坐儀-000
兵馬使及軍官拜坐儀.

#高麗史68卷-志22-禮10-嘉禮-兵馬使及軍官拜坐儀-001
○使若上將軍判事則南向知兵馬事東壁副使西壁俱設床坐判官錄事南行. 業師及內廂都領指諭北壁皆設席坐. 拜時副使以上前楹外判官階上沙地錄事庭沙地. 朔朝行禮則判官錄事庭東邊業師西邊內廂左右都領指諭分左右立副使以上坐西廊兵馬使坐東上房待諸使一齊訖出廳行禮還入房. 副使以上升詣廳上判官錄事出西廊. 若兵馬使知兵馬一時行禮則知兵馬後行副使以上次後行判官錄事次一行. 行禮訖判官錄事先下立本位後以次出. 若不許一時行禮則副使以上行禮後判官錄事業師出南廳東西相對坐左右內廂十將以下執旗而進分立待行禮訖兵馬使出廳坐以次受拜禮其官牧大都護則副使從階上沙地判官以下從庭沙地出入. 兵馬使若大將軍及單三品而無知兵馬則使南向副使東壁判官錄事西壁拜時出入則副使從前楹外判官階上沙地錄事從庭沙地. 兵馬使雖上將軍判事若知兵馬以下分道而坐則知兵馬南向副使東壁判官錄事西壁. 雖三品員無兵馬錄事隨使丁吏則爲單使坐東壁. 分道將軍按廉相會則隔一席一行坐. 兵馬判官錄事相會則坐西壁. 拜時出入則分道將軍按廉使兵馬判官從前楹外錄事從階上沙地其官牧大都護則副使從前楹外判官從階上沙地?外從庭沙地小都護知官則副使從階上沙地?外從庭沙地.

#高麗史68卷-志22-禮10-嘉禮-北界營主副使及幕下員相會儀-000
北界營主副使及幕下員相會儀.

#高麗史68卷-志22-禮10-嘉禮-北界營主副使及幕下員相會儀-001
○營主北壁副使將軍東壁臺監倉兵馬錄事西邊各城行首南邊. 於兵馬知兵馬事副使將軍拜於副使兵馬判官安北都護府使相揖錄事各城行首員以下拜. 副使及兵馬員相會則副使東邊臺監倉兵馬錄事西邊各城行首員北邊. 迎營主則副使立於外門之內待營主下馬呈?狀拜營主先入就座副使更呈?狀從西階入楹內近南拜訖坐東邊. 兵馬判官錄事謁副使則?從西階入楹內判官相揖錄事斜行拜坐則副使東邊判官錄事西邊. 於各城行首?上?外?從西階入楹內斜行拜坐則北邊. 各城判官以下從沙地進退. 別命內侍?上處兵馬副使一行坐?外則兵馬副使處拜坐於判官之下錄事之上.

#高麗史68卷-志22-禮10-嘉禮-兩界兵馬使廳行禮儀-000
兩界兵馬使廳行禮儀.

#高麗史68卷-志22-禮10-嘉禮-兩界兵馬使廳行禮儀-001
○使南向坐知兵馬事從西俠門入北向拜訖坐東壁兵馬副使將軍二人紫衣佩刀從沙地上階依前拜後判官錄事?以次坐. 巡行則兵馬錄事處分營兵馬副使佩刀上階折席拜大小別銜員出入禮?依兵馬使格.

#高麗史68卷-志22-禮10-嘉禮-外方城上錄事謁宰臣-000
外方城上錄事謁宰臣及外官迎宰臣儀.

#高麗史68卷-志22-禮10-嘉禮-外方城上錄事謁宰臣-001
○宰臣發京日錄事於宰臣前隨官行禮翌日朝謁宰臣發行錄事祗送隨行. 入各官境中道其官員於宰臣前錄事處各呈禮私狀及官中公狀?外員於遠亭?上員於近亭各親呈?狀. 宰臣過行錄事處亦呈?狀錄事*?以入官相謁令先行. 外官徑到官門外又呈?狀祗迎宰臣. 入廳有南廳則令錄事於南廳閱視官員行禮錄事立東北隅以次閱視無南廳則宰臣入東上房於大廳閱視訖以告宰臣退出西上房. 宰臣出廳南向坐錄事入謁次隨使丁吏入謁其官員長吏以次入謁. 宰臣若除問聖行禮則錄事以下行禮又除錄事以下行禮則外官入謁宰臣接房後錄事接房. ?上?外員以次入謁?上員則交呈?狀出房戶外祗迎相讓以入設席一行拜還坐?外員呈?狀則橫席受拜. 公私禮畢還坐衙前長吏以下入謁.

#高麗史68卷-志22-禮10-嘉禮-諸道計點使中護評理尹使相會儀-000
諸道計點使中護評理尹使相會儀.

#高麗史68卷-志22-禮10-嘉禮-諸道計點使中護評理尹使相會儀-001
○三品以下新命別銜至中護評理尹使行問上禮別銜退出三品則立於西廊待尹使南向坐呈?狀從西階入楹內南邊俯伏尹使差退斜行拜. 提察等四品以下別銜依出使宰臣?謁禮從沙地進退坐則中護評理尹使北邊南向三品別銜東邊提察以下?上別銜西邊無三品別銜則提察等三品別銜東邊各官?上員西邊. 若別命?外別銜於東邊差退坐.

#高麗史68卷-志22-禮10-嘉禮-平壤府尹迎觀察使儀-000
平壤府尹迎觀察使儀.

#高麗史68卷-志22-禮10-嘉禮-平壤府尹迎觀察使儀-001
○觀察使至府尹郊迎庭下行禮呈?狀捲帳入一行拜一行坐使在東尹在西. 各官員行禮則奉翊以下從沙地入南行拜奉翊通憲以上安撫使萬戶從俠門下半沙地入南行拜南行坐. ?鐵使於都觀察使都節制使及兩府以上節制使從俠門下半沙地入南行拜坐於東壁. 牧都*讓{護}府使若奉翊通憲以上則交呈?狀相對拜?鐵使南向坐牧都護府使東壁坐正順以下從沙地入南行拜南行坐.

#高麗史68卷-志22-禮10-嘉禮-牧都護知州員同坐儀-000
牧都護知州員同坐儀.

#高麗史68卷-志22-禮10-嘉禮-牧都護知州員同坐儀-001
○牧都護判官以上知州防禦副使判官以上同廳坐牧都護掌書記法曹知州防禦法曹別廳坐. 奉命使臣處問聖禮及有名日行禮則法曹以下醫文師後行?立.

#高麗史68卷-志22-禮10-嘉禮-外官迎兵馬使-000
外官迎兵馬使及兵馬使外官迎銜命宰樞儀.

#高麗史68卷-志22-禮10-嘉禮-外官迎兵馬使-001
○兵馬使至牧都護知州事出五里亭祗迎從沙地南行拜兵馬錄事則半身呈?狀. 錄事爲頭一行拜東西相對坐. 若銜命宰樞及元帥至兵馬與諸別銜外官?於五里亭祗迎從沙地入南行拜. 於錄事除?狀.

#高麗史68卷-志22-禮10-嘉禮-外官遙謝改銜儀-000
外官遙謝改銜儀.

#高麗史68卷-志22-禮10-嘉禮-外官遙謝改銜儀-001
○其日設香爐外官上香就席末揖就席再拜不出行再拜訖舞蹈或進步後再拜擧袖膝進云: “今授某職臣無任誠惶誠恐.” 膝退?伏興再拜舞蹈又再拜揖出.

#高麗史68卷-志22-禮10-嘉禮-西京官寮加職遙謝儀-000
西京官寮加職遙謝儀.

#高麗史68卷-志22-禮10-嘉禮-西京官寮加職遙謝儀-001
○西京受散官者會長樂宮向闕再拜奏聖體拜舞拜訖謝恩致詞拜舞拜稱新銜.

#高麗史68卷-志22-禮10-嘉禮-防禦員將謁按廉及?上官儀-000
防禦員將謁按廉及?上官儀.

#高麗史68卷-志22-禮10-嘉禮-防禦員將謁按廉及?上官儀-001
○別抄將校及凡別差官於按廉及界首官沒階祗揖.

志卷第二十二.


#高麗史69卷-志23-00-00-00-000
志卷第二十三. 高麗史六十九.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史69卷-志23-禮11-00-00-000
禮十一.

#高麗史69卷-志23-禮11-嘉禮雜儀-00-000
嘉禮雜儀.

#高麗史69卷-志23-禮11-嘉禮雜儀-上元燃燈會儀-000
上元燃燈會儀.

#高麗史69卷-志23-禮11-嘉禮雜儀-上元燃燈會儀-001
○小會日坐殿前期都校署設浮階於康安殿階前. 尙舍局率其屬設王幄於殿上設便次於王幄東設二獸爐於前楹外. 尙衣局設花案於王座左右楹前殿中省列燈籠於浮階之上下左右設彩山於殿庭. 內庫使列尊?於殿庭左右. 其日王服梔黃衣出御便次牽龍官中禁都知殿門內外衛仗奏山呼再拜訖承制員近侍官俱服便服以次升詣陛上拜位行頭自喝: “再拜!” 訖退立於階上西邊東向北上. 次閣門員入殿庭橫行北向東上行頭自喝: “再拜!” 訖俱就庭東西向北上立. 次上將軍以下宿衛入殿庭橫行北向東上行頭自喝: “再拜!” 訖分立於東西. 次殿中省六尙局諸後殿官入殿庭就位再拜訖就庭西東向北上立. 次百戱雜伎以次入殿庭連作訖出退次敎坊奏樂及舞隊進退具如常儀.

#高麗史69卷-志23-禮11-嘉禮雜儀-上元燃燈會儀-002
謁祖眞儀. 便殿禮畢禮司奏初嚴鹵簿儀仗陳列於毬庭?扇衛仗自康安殿庭左右陳列至泰定門. 尙舍局設輦褥於殿庭中心近北東向設太子公侯伯宰臣拜位於輦褥南近南俱北向東上. 引駕官引?*?輦入置褥位訖禮司奏中嚴樞密以下侍臣入殿庭分列左右左右承制千牛上大將軍就殿東西階下備身將軍中禁都知指諭各分左右升立於浮階上以俟. 王服?黃袍出坐殿鳴鞭禁衛奏山呼再拜. 太史局奏時刻板左右承制千牛上大將軍自東西階升立於斧?. 左右舍人喝: “樞密以下侍臣再拜!” 次閣門各引太子公侯伯宰臣入就位. 舍人喝: “太子以下再拜!” 訖閣門引太子公侯伯宰臣卷班西出. 次攝侍中就殿庭中心?伏?奏: “外辦!” ?伏興退復位. 王降殿御?*?輦尙衣奉御進手衣尙乘奉御進案訖黃門侍郞進當輦前?伏?奏請動駕?伏興退復位. 仗動鳴鞭. 樞密左右侍臣前導出殿門敎坊樂鼓吹振作. 禮司奏三嚴駕至泰定門黃門侍郞奏請駐輦. 舍人喝: “文武群官再拜!” 次黃門侍郞請?群官上馬攝侍中傳宣曰: “可.” 黃門侍郞傳侍臣將相文武兩班宣許上馬. 舍人喝: “樞密以下侍臣及兩班承制員以下近侍官應騎者及六尙局諸後殿官俱再拜!” 次黃門侍郞奏請動駕侍臣引駕至昇平門外導從群官皆上馬駕至奉恩寺三門外群官皆下馬. 侍臣引駕入三門內王下輦入幄次閣門引太子以下先詣眞殿門外布立以俟. 王行至眞殿門內北向立. 閣門引太子公侯伯宰臣各就階下褥位北向西上立侍臣於宰臣後合班北向西上立定文武群官於侍臣後兩班相對爲首北向立定. 訖樞密贊: “拜!” 王拜. 舍人喝: “太子以下群官皆再拜!” 每王拜後舍人喝: “太子以下俱拜!” 下皆倣此. 王入殿庭閣門引太子公侯伯宰臣升階上褥位立定. 王至殿戶外樞密贊: “拜!” 王拜太子以下群官再拜. 王入戶內再拜酌獻訖又再拜太子以下群官再拜. 樞密進福酒王再拜飮訖又再拜. 飮福前後臣下無拜出殿戶再拜. 太子以下群官再拜. 閣門引太子公侯伯宰臣下階就拜位. 王出詣門內位北向立樞密贊: “拜!” 王拜太子以下群官再拜. 訖宰密引王還幄次閣門引太子公侯伯宰臣俱出就幕侍臣兩班出三門外陳列如常儀. 引駕官引平兜輦入置於輦褥. 訖禮司奏嚴王服?黃袍出御平兜輦鳴鞭. 黃門侍郞奏請動駕仗動駕出三門外黃門侍郞奏請駐輦黃門侍郞請?群官上馬. 攝侍中傳宣曰: “可.” 黃門侍郞傳侍臣員將文武兩班宣許上馬舍人喝: “樞密以下侍臣兩班應騎者俱再拜!” 如來儀. 次黃門侍郞奏請動駕群官皆上馬駕行入泰定門至康安殿庭降輦升殿閣門贊: “侍臣等各祗候樞密以下左右侍臣揖退.”

#高麗史69卷-志23-禮11-嘉禮雜儀-上元燃燈會儀-003
大會日坐殿王出御便次承制員近侍官閣門員及諸宿衛中禁都知牽龍官殿門內外衛仗等禮數及敎坊奏樂?如小會儀. 便殿禮畢茶房設果*安{案}於王座前設壽尊案於左右花案南. 尙舍局設王太子位於王座東南西向設公侯伯位於王座西南東向北上. 太子不進則公侯伯分左右. 設左右樞密位於浮階上近北相向左侍臣位在左樞密之東右侍臣位在右樞密之西. 太子公侯伯果案未坐前先設. 尙乘局陳蟠龍孔雀紅繡扇於殿庭左右水精杖在左鉞斧在右. 尙舍局以次設太子公侯伯樞密拜褥於殿庭中心近南北向東上侍臣位在樞密之後橫行合班俱北向東上. 設訖左右承制近侍官閣門員六尙局諸後殿官改服公服千牛上大將軍備身將軍牽龍班中禁都知等諸衛仗各服其器服. 左右承制千牛上大將軍就殿東西階下備身將軍中禁都知指諭各分左右升立於浮階上以俟. 王服?黃袍出坐殿鳴鞭禁衛奏山呼再拜. 太史局奏時刻版左右承制千牛上大將軍自北西階升立於斧?左右. 閣門員就殿庭橫行北向東上立行頭自喝: “再拜舞蹈又再拜奏聖躬萬福又再拜訖!” 分立於左右. 閣門各引太子公侯伯樞密侍臣入就拜位. 舍人喝: “太子以下再拜舞蹈又再拜奏聖躬萬福再拜!” 太子進步致辭謝喚退復位. 舍人喝: “再拜舞蹈又再拜!” 左執禮官前承旨下殿就太子東北向殿揖西向傳上來. 舍人喝: “太子以下再拜!” 閣門員分東西引上殿左右執禮官承引就席後立定公侯伯分東西位取. 上命近侍官進茶執禮官向殿躬身勸. 每進酒進食執禮官皆向殿躬身勸後皆倣此. 次賜太子以下侍臣茶茶至執禮官贊: “拜!” 太子以下再拜執禮官贊: “飮!” 太子以下皆飮訖揖. 每設太子以下侍臣酒食左右執禮: “贊拜!” “贊飮!” “贊食!” 後皆倣此. 次執禮官引太子及公侯伯樞密侍臣就拜位. 每太子以下欲獻壽尙舍局鋪褥於拜位已則徹去後皆倣此. 執禮官喝: “太子以下再拜!” 每獻壽員在階上拜皆執禮官喝後皆倣此. ?奏云: “臣某等伏値上元盛會不勝大慶謹上千萬歲壽酒伏候聖旨.” 執禮官自東階升殿就王座東南?伏?奏承制傳奏訖傳宣曰: “可.” 執禮官?伏興退就太子東北向殿揖西向傳宣許. 凡執禮官進退禮數後皆倣此. 喝: “太子以下再拜!” 訖引太子及上公出詣洗所?手次?酒訖近侍官二人奉盞及注子先升每獻壽則近侍官奉注子盞先升太子及上公自東階上殿?伏興詣王座左西向?太子奉盞上公奉注子酌酒. 王擧盞樂作擧酒訖樂止. 太子受虛盞近侍官承受盞注子少退?. 太子及上公?伏興下殿就拜位. 執禮喝: “太子以下侍臣再拜舞蹈又再拜!” 訖各就位. 次行太子以下侍臣酒執禮贊: “飮!” 太子以下再拜執盞樂作飮訖揖樂止. 次近侍官進酒進食及太子以下侍臣行酒設食禮數樂作止如儀. 進三味雙下後執禮引太子公侯伯樞密侍臣就拜位喝: “太子以下再拜?奏請上千萬歲壽酒.” 執禮官詣王座前?奏. 承制傳宣曰: “可.” 執禮官承傳喝: “太子以下侍臣再拜!” 太子公侯伯樞密出詣洗所?手王入便次少頃出坐殿近侍官以函奉花又近侍官二人奉盞及注子先升太子以下樞密以上上殿?伏興太子詣王座左西向?承制員取花一枝授太子. 太子奉花?進樂作. 承制員又取一枝授太子太子?進. 御花一番凡十二枝. 獻壽員或獻二枝或獻三四枝量獻壽員多少分獻. 王戴花太子少退?伏?. 公侯伯樞密繼進獻花如上儀. 訖樂止. 太子?伏興詣王座左奉盞?. 公侯伯樞密以次奉注子酌酒. 樂官上階奏樂王擧盞樂作擧酒訖樂止. 太子受虛盞近侍官承受盞注子少退?. 太子以下?伏興下殿就拜位. 執禮喝: “太子以下侍臣再拜舞蹈又再拜舞蹈又再拜!” 執禮官稱: “躬身!” 樞密以上皆躬身. 執禮官傳?賜別盞樞密以上皆再拜. 近侍官二人以函奉?賜花及封藥宣果注子盞先升. 太子詣王座左?伏?. 承制取花進王手賜樂作太子揷訖?伏退?公侯伯樞密以次進受花如上儀訖樂止. 太子詣王座左?伏?承制取封藥?進王手賜太子受訖承制奉注子近侍官奉盞承制贊酌酒太子少前受盞. 近侍官傳受詣殿上東壁太子飮位立又承制以宣果授太子太子受訖?伏興退立於飮位. 公侯伯樞密以次進受?賜如上儀. 執禮官贊: “飮!” 太子以下向王座揖樂作飮訖樂止. 近侍官各受虛盞太子以下揖下殿就拜位喝: “再拜舞蹈又再拜!” 各就位. 次執禮官傳左右侍臣宣賜花酒侍臣皆再拜近侍官監賜花酒宣果侍臣戴花執盞樂作飮訖樂止侍臣又再拜. 次傳侍立員將宣賜花酒次傳兩部樂官及山臺樂人宣賜花酒侍奉軍人宣賜酒果訖執禮官承旨稱賜坐太子以下侍臣再拜赴座. 進酒食及太子以下侍臣行酒設食樂作止如常儀. 至別盞侍臣獻壽執禮官引侍臣就拜位合班立執禮喝: “侍臣再拜?奏請上千萬歲壽酒.” 執禮官上殿?奏承制傳宣侍臣?洗?如上儀. 王入便次少頃出坐殿近侍官奉注子盞先升侍臣上殿以次獻壽王擧酒樂官上階奏樂擧酒訖樂止. 侍臣下殿就拜位執禮喝: “侍臣再拜舞蹈又再拜!” 執禮稱: “躬身!” 侍臣皆躬身. 執禮傳廻賜別盞侍臣再拜. 近侍官以函奉封藥宣果及盞注子先升侍臣上殿詣王座左?伏?. 承制?取封藥進王手賜侍臣受訖近侍官奉盞承制贊酌酒侍臣受盞傳授奉盞者. 又近侍官以宣果授侍臣受訖?伏退. 侍臣以次受酒及封藥宣果訖詣飮位執盞樂作飮訖樂止. 下殿就拜位執禮喝: “侍臣再拜舞蹈又再拜!” 訖各就位. 次傳侍立員將兩部樂官侍奉軍人宣賜酒果如初訖次近侍官進酒進食及太子以下侍臣行酒設食禮數樂作止如儀. 至禮畢王入便次. 有旨放謝則太子以下公侯伯樞密侍臣揖退執禮官引出.

#高麗史69卷-志23-禮11-嘉禮雜儀-上元燃燈會儀-004
顯宗元年閏二月復燃燈會. 國俗自王宮國都以及鄕邑以正月望燃燈二夜. 成宗以煩擾不經罷之至是復之. 二年二月設燃燈會于淸州行宮. 是後例以二月望行之.

#高麗史69卷-志23-禮11-嘉禮雜儀-上元燃燈會儀-005
文宗二年二月甲申燃燈以望日癸未寒食至是日行之.

#高麗史69卷-志23-禮11-嘉禮雜儀-上元燃燈會儀-006
恭愍王二十三年正月壬午燃燈. 初太祖以正月燃燈顯宗以二月爲之至是有司以公主忌日請復用正月.

#高麗史69卷-志23-禮11-嘉禮雜儀-仲冬八關會儀-000
仲冬八關會儀.

#高麗史69卷-志23-禮11-嘉禮雜儀-仲冬八關會儀-001
○小會. 前期都校署設三級浮階於儀鳳門東殿階下. 尙舍局率其屬設幄於殿上當中南向鋪王座如常儀設便次於幄東. 尙衣局設花案於王座前楹*閒左右茶房設果案於王座前設壽尊案於左右花案南. 尙舍局設王太子位於王座東南西向設公侯伯位於殿上東西壁俱北上相向設二獸爐於楹外左右又設左右樞密位於上階近北左右侍臣分在樞密之後俱北上相向. 設?律郞位於上階西近南東向設中階侍臣位於階左右俱北上相向設樂卓於左右侍臣之後設饌及茶房?於中階東又設茶房?於中階西. 內庫使列大尊?於沙?左右以北爲上. 禮部率其屬植黃龍大旗二於沙?東西近階. 閣門設太子聞辭褥位於沙?中近東西向公侯伯位次之宰臣位又次文俱差退西向北上. 文官三品位在南差退四品以下位次之俱西上每等異位重行西向. 設武官三品位於沙?西四品以下位次之俱東上當文官每等異位重行東向. 又設太子拜位於沙?中近北公侯伯位於太子後宰臣位於公侯後皆北向東上. 設左樞密位於東階南左侍臣在其東左奉禮贊者在南差退. 設右樞密位於西階南右侍臣在其西右奉禮贊者在南差退皆北上設文官三品位於宰臣後東南少絶四品以下在三品後設武官三品位於宰臣後西南少絶四品以下在三品後俱北向兩班相對爲首. 設閣門副使以上位於左侍臣西南少絶通事舍人以下在南差退北上. 前一日左右樞密侍臣仗衛樂部自大觀殿陳列出儀鳳門宰臣以下文武百寮俱就沙?位肄儀訖揖退.

#高麗史69卷-志23-禮11-嘉禮雜儀-仲冬八關會儀-002
?駕出宮. 其日質明尙舍局鋪王座於大觀殿上鋪輦褥於殿庭中心東向. 禮司依時刻奏初嚴鹵簿儀仗出陳於毬庭?扇衛仗自大觀殿庭左右陳列. 至儀鳳門訖引駕官引?*?輦入置褥上訖禮司奏中嚴樞密以下侍臣閣門班入殿庭左右分列以俟. 千牛上大將軍備身將軍各服其器服入侍. 王服?黃袍出御宣仁殿禁衛奏山呼承制以下近侍官以次朝賀訖左右承制引王出御大觀殿升座. 鳴鞭殿內外衛仗大喝: “再拜!” 次舍人喝: “樞密侍臣再拜!” 訖侍中版奏: “外辦!” ?伏興退復位王降殿御?*?輦. 黃門侍郞?奏請動駕?伏興退復位仗動鳴鞭. 樞密及左右侍臣前導出殿門敎坊樂作. 禮司奏三嚴駕至儀鳳門降輦便御樓上. 樞密及左右承制執禮官從升. 王入樓上幄次改服靴袍. 樞密引王詣祖眞前北向再拜酌獻又再拜訖自閣道御幄殿便次樞密及承制執禮官竝出就位.

#高麗史69卷-志23-禮11-嘉禮雜儀-仲冬八關會儀-003
坐殿受賀群臣獻壽. 王御便次有頃左右承制千牛上大將軍備身將軍內侍茶房御廚員寮?律郞水精鉞斧杖銀斡斫子持節持旌官牽龍靜鞭掌扇承旨中禁班等應上階者各升階左右承制千牛上大將軍就幄殿東西階下北向立以俟水精鉞斧杖銀斡斫子分在殿階下水精杖在左鉞斧在右盤龍孔雀扇分在東西彩屛內旌節分在其前千牛備身將軍又分在其前俱北上相向立. 內侍茶房御廚員寮分左右在東西彩屛之外近南相向立. 牽龍官在南軒內以中爲首分左右北向立. 中禁二人分在東西側階檢督升者. 雙龍鳳扇分在中階左右樂卓前先排中禁六人就中階分左右北向立其餘中禁分就各階左右檢督御前. 敎坊樂官就沙?分左右在侍臣後北向立樞密以下左右侍臣俱就沙?位. 閣門各引太子公侯伯宰臣文武百寮就聞辭位立定?*?輦平兜輦曲直華盖前後導從鼓吹儀衛?出沙?就群官拜位後北向陳列. 王服?黃袍將出近侍官?簾鳴鞭?律郞?伏擧麾興敎坊奏樂鼓吹振作. 王升座鳴鞭左右承制千牛上大將軍自東西階升殿分立斧?左右爐烟升. 太史局奏時刻板?律郞?偃麾?伏興再拜樂止. 衙仗再拜奏山呼又再拜訖分就沙?侍臣位後北上立. 次閣門員就奏聞辭位奏稱: “太子公侯伯宰臣樞密及文武兩班等祗候朝賀.” 奏訖退復位. 閣門引太子以下群官就拜位立定舍人喝: “太子以下群官再拜舞蹈又再拜太子奏聖躬萬福.” 舍人喝: “太子以下群官皆再拜!” 太子進步致辭辭云: “臣某等幸値八關盛會不勝大慶臣某等無任誠?誠?激切之至.” 退復位. 舍人喝: “太子以下群官再拜舞蹈又再拜!” 訖閣門引太子及上公太子不進則獻壽公侯及宰臣唯上所命升自東階至上階左執禮官承引就褥位. 舍人喝: “太子上公及沙?群官皆再拜!” 太子上公?奏云: “臣某等幸値八關盛會不勝大慶請上千萬歲壽酒伏候聖旨.” 左執禮官自東階升殿就王座東南?伏?奏承制傳奏訖傳宣曰: “可.” 執禮官?伏興下階就太子東北向殿揖西向稱宣許. 舍人喝: “太子上公及沙?群官皆再拜!” 左執禮官引太子上公出詣洗所?手. 近侍官進茶執禮官向殿躬身勸次?酒訖殿中監奉盞近侍官奉注子先升太子上公自東階升殿?伏興詣御座左西向?太子奉盞上公詣太子之左奉注子酌酒. 王擧盞?律郞擧麾樂官奏歌曲天?香王擧酒訖太子受虛盞殿中監承受盞近侍官受注子少退??律郞偃麾樂止. 太子上公?伏興下殿閣門引就沙?拜位. 舍人喝: “太子以下群官再拜舞蹈又再拜!” 訖立定. 初獻壽訖司宰卿進食殿中監進酒三進食後右執禮自西階升上階就位北向立. 左執禮承旨下階詣太子東北向殿揖西向傳宣云: “卿等所賀已知.” 仍賜所司茶酒. 舍人喝: “太子以下群官再拜舞蹈又再拜!” 訖閣門各引太子公侯伯樞密升階侍臣隨之左右執禮官承引太子公侯伯就殿上位樞密及侍臣給舍中丞正四品知制誥及待制以上就上階位其在中階者?分左右以北爲上就位立. 閣門引宰臣及文武三品以下群官分詣左右同樂亭及左右廊訖閣門引三京留守東西兵馬使八牧四都護奉表員入就聞辭位西向北上立定. 閣門奏聞辭云: “持表某官臣某等祗候朝賀.” 訖引就拜位北向東上奉表?. 閣門接上持表員?伏興. 舍人喝: “持表員再拜舞蹈又再拜奏聖躬萬福再拜進步致辭退復位再拜舞蹈又再拜!” 閣門傳宣賜坐看樂兼賜酒食舍人喝: “再拜舞蹈又再拜!” 卷班西出. 次閣門班近階橫行北向東上立行頭自喝: “再拜舞蹈又再拜奏聖躬萬福再拜進致辭退復位再拜舞蹈又再拜!” 訖正四品知閣以上升上階少卿知閣以下副使以上升中階通事舍人以下就沙?分左右立訖殿省六尙局諸後殿官自西側階升上階在西彩屛後近南東向立承制傳宣差降上階左侍臣一員中階左右侍臣各一員分遣左右同樂亭宰臣及文武三品官幕. 傳宣賜坐承命者皆再拜下階上階侍臣詣宰臣幕階下傳命位南向立宰臣皆下階就拜位向殿立定. 將命者稱奉宣宰臣再拜躬身. 口宣訖宰臣又再拜皆赴坐. 將命者升復位再拜. 其中階侍臣口宣及文武三品官拜命禮數?如上儀. 又沙?閣門官二員承旨分詣文武四品以下幕其口宣及四品以下官拜命禮數又如上儀. 次左執禮官承旨在上階向殿揖西向傳兩部樂官宣許上階. 次傳近仗十人宣許上階兩部樂官及衛仗將士?山呼再拜以次各升階分左右俱北上重行立. 都知班升中階白甲仗升下階分左右立次曲直華盖分東西升階?*?輦平兜輦及符寶等還列儀鳳門內. ?律郞擧麾太樂令板奏百戱?場百戱俱進少頃?律郞偃麾百戱俱退. 次設樞密以下兩階侍臣及沙?閣門員等果案殿上太子公侯伯果案未坐前. 設近侍官進茶食. 次設太子公侯伯及樞密兩階侍臣茶食. 左右執禮官贊: “拜!” 太子以下樞密侍臣皆再拜就座受食食訖起揖. 中階侍臣立受食. 次近侍官進茶. 次賜太子公侯伯樞密侍臣茶. 執禮官贊: “拜!” 太子以下樞密侍臣皆再拜受茶飮訖揖. 太樂令板奏: “萬邦呈奏九成.” 雅樂沙?衆樂以次迭作如式. 次近侍官進食. 次設太子以下侍臣食. 執禮官贊: “食!” 王擧食樂作太子以下侍臣揖就座食訖起揖樂止. 次近侍官進酒王擧酒樂作擧酒訖樂止. 次行太子以下侍臣酒執禮官贊: “飮!” 太子以下侍臣再拜受酒樂作飮訖樂止. 次進食. 次設太子以下侍臣食禮數樂作止竝如上儀. 次進酒王擧酒樂作擧酒訖樂止. 次行太子以下侍臣酒執禮贊: “飮!” 太子以下揖執盞樂作飮訖揖樂止. 次進雙下. 次設太子以下侍臣食樂作食訖樂止. 每受酒受食前後皆揖唯別盞前後皆再拜. 執禮官引太子公侯伯下殿與樞密及上階侍臣各就拜位俱北向東上立. 中階侍臣於其階各出立於果案前下倣此. 執禮官喝: “太子以下兩階侍臣再拜!” ?奏云: “臣某等請上千萬歲壽酒伏候聖旨.” 執禮官升殿?奏承制傳奏訖傳宣曰: “可.” 執禮下殿稱宣許太子以下侍臣皆再拜引太子公侯伯樞密出詣洗所?手兩階侍臣在拜位?以俟. 王入便次少頃王出坐殿爐烟升. 太子公侯伯樞密便升殿?伏興. 太子詣王座左奉盞公侯伯樞密以次奉注子酌酒. 王擧酒樂作擧酒訖樂止. 太子受虛盞近侍官承受盞注子少退?太子以下?伏興下殿就拜位. 喝: “再拜舞蹈又再拜!” 拜訖兩階侍臣就本位. 執禮官稱: “躬身!” 樞密以上皆躬身. 執禮官傳廻賜別盞樞密以上皆再拜. 近侍官奉注子盞先升樞密以上升殿?伏?承制奉注子近侍官奉盞承制贊: “酌酒!” 太子少前受盞近侍官傳受詣殿上東壁太子飮位立. 太子?伏興退立於飮位. 次公侯伯樞密以次進受?賜如上儀. 執禮官贊: “飮!” 樞密以上向王座揖受盞樂作飮訖樂止. 近侍官各受虛盞樞密以上揖下殿就拜位. 執禮贊: “拜!” 樞密以上皆再拜舞蹈又再拜. 獻壽後廻賜禮數後皆倣此. 各就位次差降承制一員中階左右侍臣各一員分遣左右同樂亭宰臣幕及文武三品官幕. 賜別盞承命者皆再拜下階. 承制將詣宰臣幕茶房人吏二人具注子奉別宣酒與宣送敎坊樂官俱隨後. 承制至幕階下傳命位南向立樂官東向陳列. 宰臣皆下階就拜位. 承制稱奉宣宰臣再拜躬身. 口宣訖宰臣又再拜升階上少前向西立. 承命者升階於宰臣北南向立. 尙食局設果案茶房人吏一人奉盞又一人斟酒樂作飮訖樂止. 承制下階南向立宰臣就拜位再拜舞蹈又再拜還就位. 承制率樂官升階復命再拜. 其中階侍臣口宣及文武三品官拜命禮數?如上儀但無樂官爲異. 又沙?閣門官二員分詣文武四品以下幕其口宣及四品以下拜命禮數如三品儀. 初太子以下受廻賜後拜訖就位執禮官承旨傳左右侍臣宣賜別盞執禮官贊: “拜!” 兩階侍臣皆再拜. 酒至侍臣皆揖受酒樂作飮訖樂止再拜. 次傳侍立員將兩部樂官侍奉軍人宣賜酒果訖左右承制千牛上大將軍內侍茶房?上員殿上左右執禮以次就殿上西壁東向北上立再拜受酒飮訖再拜各就位. 每宣賜別盞及大會日受花封藥宣果皆倣此. 執禮官承旨稱賜坐太子以下上階侍臣再拜赴坐. 舞隊進三味三盞後退. 此後進酒進食及太子以下侍臣行酒設食樂作止?如常. 至別盞上階侍臣就拜位合班立. 執禮贊: “拜!” 侍臣皆再拜?奏: “臣等請上千萬歲壽酒.” 執禮官升殿?奏承制傳宣侍臣?洗禮數?如上儀. 王入便次少頃王出坐殿侍臣升殿以次獻壽如上儀. 王擧酒樂作擧酒訖樂止. 侍臣下殿就拜位喝: “兩階侍臣再拜舞蹈又再拜!” 中階侍臣就本位. 執禮官稱: “躬身!” 上階侍臣皆躬身. 執禮官傳?賜別盞侍臣再拜升殿以次受?賜如上儀. 如有旨太子公侯伯中階侍臣賜別宣酒則各在座後受酒如常儀. 下殿就拜位喝: “再拜舞蹈又再拜!” 訖各就位. 次傳侍立員將兩部樂官侍奉軍人宣賜酒果如上儀. 王入便次少頃?律郞擧麾鼓吹振作動臺訖偃麾鼓吹止. 閣門引太子公侯伯樞密侍臣下沙?與宰臣文武群官各就位立定. 舍人喝: “太子以下文武群官再拜太子進步致辭退復位再拜舞蹈又再拜!” 每有旨放謝閣門贊: “各祗揖!” 群官揖退.

#高麗史69卷-志23-禮11-嘉禮雜儀-仲冬八關會儀-004
大會日坐殿. 王初御宣仁殿承制以下近侍官及後殿官起居訖出御大觀殿侍臣起居及御儀鳳樓上行香酌獻後近侍官以下升階太子以下公侯伯宰臣樞密侍臣文武群官序立. 王坐殿後聞辭獻壽傳宣賜坐?如小會儀唯奏聞辭不稱朝賀而稱起居班首奏聖再拜後無進步拜舞拜持表員隨群官進退爲異. 次曲直華盖分東西上階輿輦符寶等竝還列儀鳳門內訖閣門引宋綱首等就聞辭位立定. 閣門奏聞辭云: “大宋都綱某等祗侯朝賀.” 訖引就拜位?進物狀. 閣門接上?伏興舍人喝: “再拜行頭奏聖躬萬福奏山呼再拜!” 行頭進步退復位奏山呼再拜. 次傳宣賜坐看樂兼賜所司酒食訖奏山呼再拜卷班西出就幕次. 次引東西蕃子次引耽羅人朝賀及傳宣禮?與宋綱首同. 次引四方貢物與諸蕃貢物入自東仁德門駿奔過庭出自西義昌門訖閣門禮數及階上沙?就位如小會儀唯無進步致辭拜舞拜爲異. 次兩部樂官近仗軍人以次升階各就本所又如小會儀. 次近侍官進御茶食執禮官向殿躬身勸次設太子以下侍臣茶食食至執禮官贊: “拜!” 太子以下侍臣皆再拜就座受食食訖起揖. 殿上進茶進酒進食及太子以下侍臣賜茶行酒設食禮數樂作止?如小會儀. 進御食至雙下後引太子公侯伯下殿與樞密上階侍臣就舞位中階侍臣於其階亦如之. 執禮官喝: “太子以下侍臣皆再拜?奏請上千萬歲壽酒!” 執禮官升殿?伏?奏承制傳奏訖傳宣曰: “可.” 執禮官?伏興下殿就太子東北向殿揖西向稱宣許喝: “太子以下侍臣皆再拜!” 引樞密以上出詣洗所?手上中階侍臣在拜位?以俟. 王入便次少頃王出座殿鳴鞭爐烟升近侍官以函奉御花又近侍官二人奉御盞及注子先升詣王座東北少退?. 太子以下樞密以上升殿?伏興太子詣王座左西向?. 承制員取花一枝授太子太子奉花?進樂作. 承制員又取一枝授太子太子奉進. 獻壽員獻御花或二枝或三四枝量獻壽員多少分獻. 王戴花太子少退?伏?公侯伯樞密繼進獻花如上儀訖樂止. 太子?伏興詣王座左奉盞?公侯伯樞密以次奉注子酌酒. 王擧酒樂作擧酒訖樂止. 太子進受虛盞近侍官承受盞注子少退?太子以下?伏興下殿就拜位. 喝: “太子以下兩階侍臣再拜舞蹈又再拜!” 獻花酒禮下倣此. 執禮官稱: “躬身!” 樞密以上皆躬身. 執禮官傳?賜別盞樞密以上皆再拜. 近侍官以函奉廻賜花及注子盞先升樞密以上升殿詣王座左?伏?. 承制奉花進王手賜樂作太子揷訖?伏退?公侯伯樞密以次進受花如上儀訖樂止. 太子詣王座左?伏?承制奉注子近侍官奉盞承制贊: “酌酒!” 太子少前受盞. 近侍官傳受詣殿上東壁太子飮位立太子?伏興退立於飮位. 公侯伯樞密以次進受廻賜如上儀執禮官贊: “飮!” 太子以下向王座揖樂作飮訖樂止. 近侍官各受虛盞太子以下揖下殿就拜位喝: “再拜舞蹈又再拜!” 各就位. 次差降承制一員及中階左右侍臣各一員分遣左右同樂亭宰臣幕及文武三品官幕賜別宣花酒承命者皆再拜下階. 承制將詣宰臣幕茶房人吏具注子奉別宣藥酒及奉宣果宣花者宣送敎坊樂官等?隨後. 承制至幕階下傳命位南向立樂官東向陳列. 宰臣下階拜命及承制口傳禮數與尙食局設果案?如小會儀. 宰臣拜訖升階就位向殿立定承制於宰臣北南向立奉花函者詣承制右?. 承制取花以次傳授宰臣樂作宰臣?受花揷訖樂止. 尙食局設果案茶房人吏一人奉盞又一人斟酒訖奉宣果者各升階當宰臣位東向立樂作飮訖樂止. 承制下階南向立宰臣就拜位再拜舞蹈又再拜訖還就位. 承制率樂官升復位再拜. 其中階侍臣口宣及文武三品官拜命受花酒及宣果與侍臣復命禮數?如上儀唯無果合與樂官爲異. 又沙?閣門二員承旨分詣文武四品以下幕其口宣及拜命受花酒禮數又如上儀. 文武三品以下大府花支賜. 初太子以下拜訖就位執禮官承旨傳左右侍臣宣賜花酒喝: “再拜!” 近侍官監賜花酒宣果. 侍臣揷花執盞樂作飮訖樂止. 侍臣又再拜次傳侍立員將兩部樂官宣賜花酒次傳侍奉軍人宣賜酒果訖執禮官承旨稱賜坐喝: “太子以下上階!” 侍臣再拜赴座舞隊進退如小會儀. 進酒進食及太子以下侍臣行酒設食樂作止如常儀. 至別盞上階侍臣就拜位合班立中階侍臣於其階如小會儀. 喝: “侍臣皆再拜?奏請上千萬歲壽酒.” 執禮官升殿?奏承制傳宣侍臣?洗禮數?如上儀. 王入便次少頃坐殿鳴鞭侍臣升殿以次獻壽. 王擧酒樂作擧酒訖樂止. 侍臣下殿就拜位喝: “兩階侍臣再拜舞蹈又再拜!” 執禮官稱: “躬身!” 上階侍臣皆躬身. 執禮官傳?賜別盞侍臣皆再拜. 近侍官以函奉封藥宣果及盞注子先升侍臣升殿詣王座左?伏?. 承制?取封藥進王手賜侍臣受訖近侍官奉盞承制酌酒侍臣受盞傳授奉盞者又近侍官以宣果授侍臣侍臣受訖?伏退侍臣以次受酒及封藥宣果訖詣飮位揖執盞樂作飮訖樂止. 下殿就拜位喝: “侍臣再拜舞蹈又再拜!” 訖各就位. 如有旨太子公侯伯及中?侍臣賜別宣酒則各在座後受酒如上儀. 次傳侍立員將兩部樂官侍奉軍人宣賜酒果如上儀. 王入便次少頃?律郞?伏擧麾興?吹振作動臺訖偃麾?吹止. 一刻頃王坐殿閣門引宰臣升階執禮官自上階承引就位喝: “宰臣再拜班首進步致辭謝喚退復位再拜舞蹈又再拜!” 次引樞密與宰臣合班立執禮官前承旨傳上來宰臣樞密再拜引升殿太子公侯伯詣王座東北西上南向立公侯伯在西者自斧?後就東合班宰臣樞密詣王座東北上西向立. 次近侍官進茶樂官奏口號畢引太子公侯伯宰臣樞密下殿與上階侍臣就拜位立中階侍臣在其階亦如之. 喝: “再拜太子進步致辭賀口號退復位再拜舞蹈又再拜??奏請上千萬歲壽酒.” 執禮官升殿?奏承制傳宣曰: “可.” 執禮官下殿稱宣許喝: “再拜!” 訖引太子以下宰臣樞密詣洗所?手升殿詣王座左以次?獻御花壽酒如上儀. 王擧酒樂作擧酒訖樂止. 太子以下下殿就拜位喝: “再拜舞蹈又再拜!” 執禮官稱: “躬身!” 樞密以上躬身. 執禮官傳廻賜別盞太子以下宰臣樞密再拜升殿受廻賜花酒及封藥宣果樂作止如上儀訖下殿喝: “再拜舞蹈又再拜!” 引太子公侯伯升殿就位. 次引宰臣下階閣門接引詣左同樂亭就位次傳左右侍臣宣賜別盞上中階侍臣再拜飮訖再拜. 次傳侍立員將兩部樂官侍奉軍人宣賜酒果. 次命文武三品官升殿合班獻壽進退禮數樂作止及受?賜禮數?如上儀. ?賜時亦有宣果. 次執禮官傳侍立員將兩部樂官侍奉軍人宣賜酒果訖執禮官引太子以下樞密及左右侍臣下階閣門引宰臣以下文武群官就沙?立班舍人喝: “太子以下通班再拜太子進步致辭謝宴退復位.” 舍人喝: “再拜舞蹈又再拜!” 每有旨放謝. 王下殿御平兜輦黃門侍郞奏請動駕侍臣前導如上儀. 入自泰定門入大觀殿兩部樂官停於殿門外王下輦上殿閣門贊: “侍臣等各祗候樞密以下侍臣揖退.”

#高麗史69卷-志23-禮11-嘉禮雜儀-仲冬八關會儀-005
太祖元年十一月有司言: “前主每歲仲冬大設八關會以祈福. 乞遵其制.” 王從之. 遂於毬庭置輪燈一座列香燈於四旁又結二綵棚各高五丈餘呈百戱歌舞於前其四仙樂部龍鳳象馬車船皆新羅故事. 百官袍笏行禮觀者傾都. 王御威鳳樓觀之歲以爲常.

#高麗史69卷-志23-禮11-嘉禮雜儀-仲冬八關會儀-006
成宗六年十月命有司停兩京八關會.

#高麗史69卷-志23-禮11-嘉禮雜儀-仲冬八關會儀-007
顯宗元年十一月復八關會.

#高麗史69卷-志23-禮11-嘉禮雜儀-仲冬八關會儀-008
德宗三年十月遣輔臣賜西京八關會?二日. 西京例以孟冬設此會. 十一月設八關會御神鳳樓賜百官?翌日大會又賜?觀樂東西二京東北兩路兵馬使四都護八牧各上表陳賀宋商客東西蕃耽羅國亦獻方物賜坐觀樂後以爲常.

#高麗史69卷-志23-禮11-嘉禮雜儀-仲冬八關會儀-009
文宗五年十一月庚申設八關會月食在望以十三日爲初會.

#高麗史69卷-志23-禮11-嘉禮雜儀-仲冬八關會儀-010
忠烈王元年十一月庚辰幸本闕設八關會改金鼇山額聖壽萬年四字爲慶曆千秋其一人有慶八表來庭天下太平等字皆改之呼萬歲爲呼千歲輦路禁鋪黃土.

#高麗史69卷-志23-禮11-嘉禮雜儀-仲冬八關會儀-011
恭愍王六年十一月甲寅八關大會. 凡八關大會以十一月十五日爲之今以十四日爲大會者以司天臺言子卯不樂故也. 七年十一月己酉八關小會庚戌大會以十三日冬至故也.

志卷第二十三.


#高麗史70卷-志24-00-00-00-000
志卷第二十四. 高麗史七十.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史70卷-志24-樂1-00-00-000
樂一.

#高麗史70卷-志24-樂1-00-00-001
○夫樂者所以樹風化象功德者也. 高麗太祖草創大業而成宗立郊社躬??自後文物始備. 而典籍不存未有所考也. 睿宗朝宋賜新樂又賜大晟樂恭愍時.
太祖皇帝特賜雅樂遂用之于朝廟. 又雜用唐樂及三國與當時俗樂. 然因兵亂鍾磬散失俗樂則語多鄙俚其甚者但記其歌名與作歌之意類分雅樂唐樂俗樂作樂志.

#高麗史70卷-志24-樂1-雅樂-00-000
雅樂.

#高麗史70卷-志24-樂1-雅樂-親祠登歌軒架-000
親祠登歌軒架.

#高麗史70卷-志24-樂1-雅樂-親祠登歌軒架-001
○登歌金鍾架一在東玉磬架一在西俱北向?一在金鍾北稍西?一在玉磬北稍東搏?二一在?北一在?北東西相向一絃三絃五絃七絃九絃琴各一瑟二在金鍾之南西上玉磬之南亦如之東上. 又於壇下東南太廟則在前楹階下設笛二?一巢笙一和笙一爲一列西上塤一在笛南簫一在巢笙南又於壇下西南設笛二?一巢笙一和笙一爲一列東上塤一在笛南簫一在巢笙南. 鍾磬??搏?琴瑟工各坐於壇上. 太廟則在堂上前楹*閒塤?笙笛簫工竝立於壇下. 太廟則在前楹階下樂正一人在鍾磬*閒北向?律郞一員在樂?之西東向歌工四人在??*閒俱東西相向.

#高麗史70卷-志24-樂1-雅樂-親祠登歌軒架-002
軒架三方各設編鍾三編磬三東方編磬起北編鍾*閒之東向西方編鍾起北編磬*閒之西向北方編磬起西編鍾*閒之北向植立. 鼓二一於樂懸東南一於樂懸西南. 設??於北架內?在東?在西瑟十四爲二行一行在?東一行在?西. 次一絃琴七左四右三. 次三絃琴一十. 次五絃琴十二. 次七絃琴十四. 次九絃琴十四竝分左右. 次巢笙十四. 次簫十四. 次?笙十二. 次?十六. 次塤十四. 次笛十四竝分左右. 晉鼓一在巢笙*閒小南北向. 樂正一人在??之前北向歌工十二人次??東西相向列爲四行左右各二行. ?律郞一員在樂?之西北東向. 文舞四十八人執?翟武舞四十八人執干戚俱爲六佾. 文舞分立於表之左右各三佾. 引文舞二人執纛在前東西相向引武舞執旌二人?二人單鐸二人雙鐸二人持金錞四人奏金錞二人?二人鉦二人相二人雅二人分立於軒架之東西北向北上武舞在其後.

#高麗史70卷-志24-樂1-雅樂-有司攝事登歌軒架-000
有司攝事登歌軒架.

#高麗史70卷-志24-樂1-雅樂-有司攝事登歌軒架-001
○登歌鍾架一在東磬架一在西?一在鍾北稍西?一在磬北稍東. 搏?二一在?北一在?北東西相向. 一絃三絃五絃七絃九絃琴各一. 瑟一在鍾架之南西上磬架之南亦如之東上. 又於壇下東南太廟則泰階西設笛一?一巢笙一和笙一爲一列西上塤一在笛南簫一在巢笙南. 又於壇下西南設笛一?一巢笙一和笙一爲一列東上塤一在笛南簫一在巢笙南. 鍾磬??搏?琴瑟工各坐於壇上塤?笙笛簫工竝立於壇下. 樂正一人在??之前北向歌工二人在??*閒東西相向. ?律郞一員在樂?之西東向.

#高麗史70卷-志24-樂1-雅樂-有司攝事登歌軒架-002
軒架三方各設編鍾一編磬一. 東方編鍾起南編磬次之東向西方編磬起南編鍾次之西向北方編鍾起東編磬次之北向. 設??於北架內?在東?在西瑟四爲二行一行在?東一行在?西. 次一絃琴二三絃琴二五絃琴二七絃琴二九絃琴二竝分左右. 次巢笙二簫四?四?笙二塤四笛四竝分左右. 晉鼓一在巢笙*閒小南北向. 樂正一人在鍾磬*閒北向歌工四人在??*閒東西相向. 文舞三十二人執?翟武舞三十二人執干戚. 文舞分立於表之左右引文舞二人執纛在前東西相向引武舞執旌二人?二人單鐸二人雙鐸二人持金錞四人奏金錞二人?二人分立於軒架之東西北向北上武舞在其後.

#高麗史70卷-志24-樂1-雅樂-有司攝事登歌軒架-003
睿宗十一年六月乙丑王字之還自宋徽宗詔曰: “三代以還禮廢樂毁. 朕若稽古述而明之百年而興. 乃作大晟千載之下聿追先王比律諧音遂致羽物. 雅正之聲誕彌率土以安賓客以悅遠人. ?惟爾邦表玆東海請命下吏有使在庭. 古之諸侯敎尊德盛賞之以樂肆頒軒?以作爾祉. 夫移風易俗莫若於此往祗厥命御于邦國. 雖疆殊壤絶同底大和不其美歟! 今賜大晟雅樂.”

#高麗史70卷-志24-樂1-雅樂-登歌樂器-000
登歌樂器.

#高麗史70卷-志24-樂1-雅樂-登歌樂器-001
○編鍾正聲一十六顆中聲一十二顆各紅線?結全擔床全. 樂架事件?腦一條頰柱二條中正聲串各二條脚?二條脚趺二隻耀葉板五*?{段}五珠流蘇二件五色線結造各鈒花鍍金鍮石華月一副流珠三十顆盤子七箇紅線?全牌一面角槌一對. 編磬正聲一十六枚中聲一十二枚各紅線?結全擔床全. 樂架事件?腦一條頰柱二條中正聲串各二條脚?二條脚趺二隻耀葉板五*?{段}五珠流蘇二件五色線結造各鈒花鍍金鍮石華月一副流珠三十顆盤子七箇紅線?全牌一面角槌一對. 琴一絃三絃五絃七絃九絃各二面. 瑟二面各遍地寶粧絃?柱幷紅錦?絃金鍍銀鐸子四箇紅線?結. ?中正聲各二管各鍍金銀絲札纏二道紅絃一十道. ?中正聲各二管各鍍金銀絲札纏二道紅絃一十三道. 簫中正聲各二面?綵?飛鳳鍍金鈒花鐸子四箇花環*굴鉞結子. 巢笙中正聲各二鑽各鍍金銀鈒花稜斗頂鍍金銀束子. 和笙中正聲各二鑽各鍍金銀鈒花稜斗頂鍍金銀束子. 壎中正聲各二枚各縷金花鳳. 搏?二面各綵?花鳳紅線?全. ?一隻五綵*閒金座全. 幷鍍金銀鈒花稜槌一柄. ?一隻五綵*閒金座錦?柄?子全. 麾幡一首銷金生色竿子全.

#高麗史70卷-志24-樂1-雅樂-軒架樂器-000
軒架樂器.

#高麗史70卷-志24-樂1-雅樂-軒架樂器-001
○編鍾九架每架正聲一十六顆中聲一十二顆各紅線?結全擔床全. 樂架事件每架用?腦一條頰柱二條中正聲串各二條脚?二條脚趺二隻耀葉板五*?{段}五珠流蘇二件五色線結造各鍮石華月一副流珠三十顆盤子七箇紅線?全牌一面角槌一對紫紬?二條鐵釘*??四箇墨漆交床一隻靑?結. 編磬九架每架正聲一十六枚中聲一十二枚各紅線?結全擔床全. 樂架事件每架用?腦一條頰柱二條中正聲串各二條脚?二條脚趺二隻耀葉板五*?{段}五珠流蘇二件五色線結造各鍮石華月一副流珠三十顆盤子七箇紅線?全牌一面角槌一對紫紬?二條鐵釘*??四箇黑漆交床一隻靑?結. 琴一絃五面三絃一十三面五絃一十三面七絃一十六面九絃一十六面. 瑟四十二面各寶粧兩頭鍮石鐸子紅線?結絃?柱勇紅錦?絃. ?中正聲各二十四管各紅絃札纏一十三道. ?中正聲各二十四管各紅絃札纏一十五道. 簫中正聲各二十二面綵?雲鶴紅線結子鍮石?. 巢笙中正聲各二十一?. ?笙中正聲各一十五?. 壎中正聲各一十四枚各綵?雲鶴. 晉?一面五綵裝?雲鳳鼓座紅絹褥幷鼓竿二條槌幷牌全. 立?二座每座各十字師子座全立鼓一面?鼓一面應鼓一面鼓乘一鼓斛一方輪一圓輪一鼓竿一額二道白鷺子一隻彫木蓮花座全木槌三柄七珠流蘇四件五綵線結造各鍮石華月一副流珠四十二顆盤子七箇竿子?索全紫紬?四條鐵釘*??四箇牌一面. ?一隻平?山水幷槌全. ?一隻五綵裝?座幷?子全. 麾幡一首生色幷竿子全. 抹碌梯一具抹碌高脚一具鐵槌二柄紫絹緣燈心蓆六十領四項?係排設樂架. 通用樂舞執擎法物引文舞色長執銀頭杖子共二條武舞通用旌二條袋全文舞?翟各三十六件. 引武舞纛二件上有麾幡二首袋全. ?鼓二面?鈴二柄雙頭鐸二柄金錞二隻各架幷座手把梅紅?全. 相鼓二面各梅紅?一條金鉦二面圈?槌全雅鼓二面. 武舞干戈各三十六件. 衣冠舞衣等樣各一副舞色長一副紫繡抹額一條紫?繡鸞袍一領引武舞一副武弁冠一頂緋繡抹額一條緋?繡鸞衫一領錦臂鉤一對白絹抹帶一條銅革帶一條烏皮履一?文舞武舞執旌纛一副平冕冠一頂??繡鸞衫一領銅革帶一條烏皮履一?黑漆表竿四條.

#高麗史70卷-志24-樂1-雅樂-登歌軒架樂迭奏節度-000
登歌軒架樂迭奏節度.

#高麗史70卷-志24-樂1-雅樂-登歌軒架樂迭奏節度-001
○?丘親祀. 王入門詣?洗升降壇詣望燎位還大次軒架奏正安之曲王飮福登歌作禧安之曲?黃鍾宮. 迎神軒架奏夾鐘宮景安之曲三成黃鐘角大簇徵姑洗羽各一成文舞作六成. 送神夾鐘宮永安之曲武舞一成. 奠玉幣酌獻上帝登歌作嘉安之曲配位及五帝仁安之曲. 徹?豆肅安之曲?大呂宮. 進俎軒架奏?安之曲文舞退武舞進皆奏崇安之曲. 亞終獻武安之曲?黃鐘宮. 有司攝事同唯入門詣洗位升降壇詣望燎位飮福?不奏樂.

#高麗史70卷-志24-樂1-雅樂-登歌軒架樂迭奏節度-002
○社稷迎送神. 軒架奏林鐘宮寧安之曲迎文舞八成送武舞一成奠玉帛酌獻登歌作應鐘宮嘉安之曲. 進俎軒架奏?安之曲文舞出武舞入皆奏崇安之曲. 亞終獻皆奏武安之曲?大簇宮.

#高麗史70卷-志24-樂1-雅樂-登歌軒架樂迭奏節度-003
○太廟??享時享臘享王入門詣?洗位升降階還大次軒架奏正安之曲. 進俎?安之曲文舞退武舞進皆奏崇安之曲酌獻奏諸室之曲亞終獻皆奏武安之曲?無射宮諸室之曲. 太祖曰太定惠宗曰紹聖顯宗曰興慶文宗曰大明順宗曰翼善宣宗曰淸寧肅宗曰重光睿宗曰美成仁宗曰理安. 迎神奏黃鐘宮興安之曲三成大呂大簇應鐘各二成文德之舞作九成送神黃鐘宮永安之曲武舞一成. ??登歌作順安之曲徹?豆恭安之曲?夾鐘宮. 飮福作禧安之曲. 有司攝事同唯酌獻登歌作夾鐘宮入門詣?洗位升降階飮福?不奏樂.

#高麗史70卷-志24-樂1-雅樂-登歌軒架樂迭奏節度-004
○先農親享. 王入門詣?洗升降壇詣望?位詣耕籍位還大次軒架奏正安之曲. 進俎?安之曲文舞退武舞進皆奏崇安之曲. 奠幣登歌作明安之曲酌獻成安之曲飮福禧安之曲徹?豆肅安之曲. 亞終獻軒架奏武安之曲?大簇宮. 迎送神奏姑洗宮凝安之曲迎文德之舞三成送武舞一成. 有司攝事同唯入門詣?洗位升降壇詣望?位飮福?不奏樂.

#高麗史70卷-志24-樂1-雅樂-登歌軒架樂迭奏節度-005
○先蠶迎神. 軒架奏格安之曲文舞三成送神靖安之曲武舞一成?姑洗宮. 奠幣登歌作容安之曲酌獻和安之曲. 進俎軒架奏?安之曲. 文舞退武舞進皆奏桓安之曲. 亞終獻歆安之曲?南呂宮. 

#高麗史70卷-志24-樂1-雅樂-登歌軒架樂迭奏節度-006
○文宣王廟迎送神. 軒架奏姑洗宮凝安之曲迎文舞三成送武舞一成. 奠幣登歌作明安之曲酌獻成安之曲?夾鍾宮. 進俎軒架奏?安之曲. 文舞出武舞入皆奏崇安之曲. 亞終獻武安之曲?無射宮.

#高麗史70卷-志24-樂1-雅樂-軒架樂獨奏節度-000
軒架樂獨奏節度.

#高麗史70卷-志24-樂1-雅樂-軒架樂獨奏節度-001
○迎詔書及賜勞. 王與衆官拜冊太后太后升降座冊後宴群臣王升降座群臣入門進酒冊王后王太子王升降座冊使副以下行禮官入門及出受冊後會賓冊使副勸花使筵伴擧酒進食王太子加元服王升降座賓贊入門及出王太子升降階就階東南位詣受制位至?階下位賓入門及升降階太子擧醴冠訖. 會賓賓贊勸花使筵伴擧酒進食冊王子王姬陳而不作冊訖. 會賓冊使副勸花使筵伴擧酒進食進上國表箋王及衆官拜元正冬至上國聖壽節望闕賀王詣拜位升降座王及衆官拜王受元正冬至節日賀王升降座元會王升降座擧酒太子令公宰臣入門王太子元正冬至受群臣賀太子升降座三師三少賓客以下宮臣入門及出王太子節日受宮官賀幷會太子升降座及階擧酒三師三少賓客出入門升降階三師以下宮官受酒宴群臣王升降座擧酒食群臣受酒食儀鳳門宣赦王升降座?獨奏軒架樂.

#高麗史70卷-志24-樂1-雅樂-軒架樂獨奏節度-002
睿宗十一年六月庚寅王御會慶殿召宰樞侍臣觀大晟新樂. 八月己卯制曰: “文武之道不可偏廢. 近來蕃賊漸熾謀臣武將皆以繕甲鍊卒爲急. 昔者帝舜誕敷文德舞干羽于兩階七旬有苗格朕甚慕焉. ?今大宋皇帝特賜大晟樂文武舞宜先薦宗廟以及宴享.” 十月戊辰親閱大晟樂于乾德殿. 癸酉親?太廟薦大晟樂.

#高麗史70卷-志24-樂1-雅樂-軒架樂獨奏節度-003
仁宗十二年正月乙亥祭籍田始用大晟樂.

#高麗史70卷-志24-樂1-雅樂-軒架樂獨奏節度-004
明宗十八年二月壬申制: “樂工逃所隸冒居他肆者令還本業.” 史臣曰: “樂之缺亂甚矣. 太常近取旨: ‘請從聖考代所行之制.’ 有司遷延莫肯施行. 識者恨之以謂: ‘是樂宋朝以新樂賜睿廟者也本非宋太祖所制之樂. 樂之行不久而宋朝亂?辛巳年本朝儒臣狂?擅改而進退其次序錯亂其上下干戚?翟致有盈縮不等之差.’” 其太常編制有云: “宋朝唯寄衣冠樂器本朝不知肄習承旨徐溫入宋私習舞儀而傳敎之. 其進退?數之節無所憑依似不可盡信. 又樂工願從初來時所行而至今無所施行雖主司取旨而舊籍未改旋. 又如八音之中絲土二聲闕如也歌師但誦譜之高低略不解其詞語可謂欺神人也. 又鄕樂土風也凡祭自始事奏之以?于終今乃至於亞終獻奏之未免有偏擧之失. 登歌但以搏?節樂實之以糠不令作聲則無舞明矣. 詳定擅許爲舞乃以晉?節之樂在前舞在後尊卑相亂下之聲掩於上矣.” 三月乙酉遣平章事崔世輔攝事行夏?用大晟樂酌獻以?翟亞終獻?用干戚之舞加以鄕音鄕舞.

#高麗史70卷-志24-樂1-雅樂-軒架樂獨奏節度-005
恭愍王八年六月辛卯御史臺上言: “自國都遷徙之後樂工散去聲音廢失宜令有司新制樂器.” 從之. 十九年五月成准得還自京師,
太祖皇帝賜樂器. 編鍾十六架全編磬十六架全鍾架全磬架全笙簫琴瑟排簫一. 七月遣姜師贊如京師請樂工精通衆音兼備諸伎者發送傳業. 二十年五月辛未姜師贊還自京師,
帝命太常樂工赴京習業. 二十一年三月甲寅遣洪師範移咨中書省曰: “近因兵後雅樂散失朝廷所賜樂器只用於宗廟其餘社稷耕籍文廟所用雅樂內鐘磬?闕. 今齎價赴京收買.” 九月丙子習太廟樂於毬庭. 戊寅習太廟樂於毬庭. 十月庚辰朔習太廟樂於毬庭.

#高麗史70卷-志24-樂1-雅樂-軒架樂獨奏節度-006
恭讓王元年三月乙酉禮曹請朝會用樂從之.

#高麗史70卷-志24-樂1-雅樂-太廟樂章-000
太廟樂章.

#高麗史70卷-志24-樂1-雅樂-太廟樂章-001
○睿宗十一年十月新製九室登歌樂章.
○太祖第一室正聲太定之曲: 受天靈符寵綏多方德合三無功超百王燕及後昆承玆積累於萬斯年恪修祀事. 中聲: 應天開基鴻圖克昌聖德神功巍巍堂堂積厚流光子孫千億廟?蒸嘗永永無極.
○惠宗第二室正聲紹聖之曲: 諒彼先王時惟桓桓肆除兇殘鼎定三韓巍巍乎其丕顯成德子孫享之欲報罔極. 中聲: 勇智傑然翼扶祖功虔麾之下三韓率同長發其祥光于列聖?嚴以時孝孫之慶.
○顯宗第三室正聲興慶之曲: 丕顯烈祖潛德飛天累歷難險紹興聖賢龍山玉爵泗水浮磬曾孫孝敬福祿來定. 中聲: 於穆聖祖潛躍陟元拔亂反正神武睿文中興王業啓佑後昆蒸嘗勿替子子孫孫.
○德宗第四室正聲嚴安之曲: 德由天生勇無與京威動雷霆隣邦震驚開其國疆旣長而?于今邊?戍邏虛候. 中聲: 震德離潛龍飛于天威其遼邦敷勇無前殊俗聞風來庭奉贄爰拓邊疆世受其福.
○靖宗第五室正聲元和之曲: 繼理受成而邦其昌聖孝神謨烝烝洋洋築彼五城以綏邊境於乎德加令聞惟永. 中聲: 恭讓允塞多得俊乂啓封拓疆功德萬世爰陳樂章告于宗廟惟此歆格罔極思孝.
○文宗第六室正聲大明之曲: 允文文王聰明允塞?民於仁倉盈庾億布政優優神明其德慶流雲孫與天無極. 中聲: 美哉於乎明明我祖乃武乃文功施恩普有樂在庭崇牙樹羽賚我思成綏之多祐.
○順宗第七室正聲翼善之曲: 惟王奉天恭順爲先撫軍監國三十餘年繼炤方興乘雲旣遠盛德形容流於歌管. 中聲: 於穆先王德由元良溫文天縱慈惠日彰救民以醫承考惟孝時修祀儀式瞻廟貌.
○宣宗第八室正聲淸寧之曲: 堯仁舜孝其道趨然臨朝一紀賓天幾年餘烈遺風洋溢千古瞻言?筵依?若覩. 中聲: 有樂在庭其音惟新邦家之光實賴乃神爰修厥祀告于宗廟永惟格思歆我來孝.
○肅宗第九室正聲重光之曲: 惟皇肅考之義之仁謳歌歸我威靈如神重興慶基保有英?鍾鼓享兮時延純祐. 中聲: 於?皇考淸明憲天爲道敬勤秉心塞淵英謀神斷風行雷鼓我其收之以介斯祜.

#高麗史70卷-志24-樂1-雅樂-太廟樂章-002
○恭愍王十二年五月丁亥還安九室神主于太廟新撰樂章.
○太祖第一室: 於皇太祖景命是膺奄有三韓仁滂政凝後嗣不類時艱?興居歆引逸永永其承.
○惠宗第二室: 天造我家或不來庭左右太祖弓矢經營觀德在廟凜然英靈濟屯開泰永仰皇明.
○顯宗第三室: 天扶景業用否而昌三韓再造百度孔彰丕謀盛烈?今彌光於千萬年祚我無疆.
○元宗第四室: 明明我祖德合乾坤*不{丕}顯其德垂裕後昆克?克祀黍稷惟馨是歆是享永保康寧.
○忠烈王第五室: 朝彼元朝始尙公主王姬之車降于東土子孫??受天之祜於千萬年爲母爲父.
○忠宣王第六室: 念玆先祖陟降庭止克陳薄儀仰止敬止爾肴旣嘉爾酒旣旨享于克誠惠我孫子.
○忠肅王第七室: 於皇烈祖厥德侯純我其嗣服夙夜惟寅?何遭寇廟貌蒙塵以妥以侑天休玆臻.
○忠惠王第八室: ?玆戎平寢廟載寧以享以祀以安厥靈於乎*不{丕}顯陟降于庭庶歆庶顧惟黍稷馨.
○忠穆王第九室: 英明果斷有赫其光於乎休矣懷允不忘?當拔亂宗?是張顧我明?惟誠之將.

#高麗史70卷-志24-樂1-雅樂-太廟樂章-003
○恭愍王十六年正月丙午幸徽懿公主魂殿告錫命仍設大享敎坊奏新撰樂章.
○初獻: 思齊承懿文武之孫魏王之子君王之妃俔天之妹肅肅雍雍允矣王姬聿來胥宇百祿是宜.
○亞獻: 思齊承懿肅肅其德駿惠我王莫匪爾極永言在天嗚呼不忘我將我享以洽百禮永觀厥成.
○三獻: 嗚呼承懿德音不已勉勉我王聿追祀事樂旣和奏以妥以侑神嗜飮食日監在玆胡臭亶時.
○四獻: 明明承懿允恭允明淑愼爾止厥類惟彰於論伐鼓以?以祀以假以享賚我思成穆穆厥聲.
○五獻: 奏鼓簡簡?我承懿或歌或?磬管以*閒昭格不遲懷我好音介爾景福禮儀卒度鮮不爲則.
○終獻: 其禮伊何烝烝皇皇或肆或將不吳不揚旣敬旣戒執事有恪伊?承懿於千萬年永永無?.

#高麗史70卷-志24-樂1-雅樂-太廟樂章-004
○二十年十月乙未親享太廟新撰樂章.
○王入門奏[闕]之曲: 於穆淸廟我享我將威儀反反鍾鼓??至止肅肅休有烈光必恭敬止介福無疆.
○王?洗奏[闕]之曲: 有洌軌泉實惟何期可以濯漑維淸緝熙旣敬旣戒攝以威儀式序在位曾孫篤之.
○王升殿降殿奏[闕]之曲: 於穆淸廟載見?王明明??肅肅班行苾芬是潔登降偕臧何以賜我萬壽無疆.
○王出入小次奏[闕]之曲: 維玆孝敬小次敢忘出入有節威儀孔彰精?*??*??雅樂洋洋何以綏我降之百祥.
○迎神奏[闕]之曲: 維精維純盛服齊明感痛?響樂焉九成?乎有聞烝烝孝誠神之格思來燕來寧.
○奠幣奏[闕]之曲: ?倫攸序匪報維親孝思不?有嚴淸純惟恭奏幣嘉玉載陳感格如響休祥畢臻.
○司徒奉俎奏[闕]之曲: 於薦廣牡?豆大房或肆或將以孝以享誰其尸之曾孫之將旣右享之惠我無疆.
○[闕]第一室奏[闕]之曲: 於乎皇王受命溥將遂荒大東四方之綱克開厥後繼序其皇於萬斯年降福無疆.
○[闕]第二室奏[闕]之曲: 於皇武王荷天之龍旣右烈考耆定爾功小東大東亦是率從勿替引之福祿攸同.
○[闕]第三室奏[闕]之曲: 休矣皇考將受厥明允文允武以赫厥靈有震且業?用有成萬有千年保我後生.
○[闕]第四室奏[闕]之曲: 允王維后穆穆皇皇天命匪懈萬民所望夙夜敬止祀事孔明綏我眉壽自天降康.
○[闕]第五室奏[闕]之曲: 皇王烝哉百祿是?允也天子世德作?子孫千億優游爾休永言孝思於乎悠哉.
○[闕]第六室奏[闕]之曲: 勉勉我王*不{丕}顯其德宣昭義問順帝之則王此大邦臨下有赫貽厥孫謀以介景福.
○[闕]第七室奏[闕]之曲: 於乎皇考其德克明永言配命則篤其慶綏予孝子?祿爾康本支百世永觀厥成.
○王飮福奏釐成之曲: ?宮有?祀事孔明神嗜飮食賚我思成酌彼康爵孝孫有慶於萬斯年受福無疆.
○文舞退武舞進奏肅寧之曲: 嗟嗟烈祖赫赫厥聲允文允武保我後生植其露羽干戈戚揚萬舞有奕展也大成.

#高麗史70卷-志24-樂1-雅樂-宋新賜樂器-000
宋新賜樂器.

#高麗史70卷-志24-樂1-雅樂-宋新賜樂器-001
○睿宗九年六月甲辰朔安稷崇還自宋徽宗詔曰: “樂與天地同流百年而後興功成而後作. 自先王之澤渴禮廢樂壞由周?今莫之能述. 朕嗣承累聖基緖永惟盛德休烈繼志述事告厥成功. 乃詔有司以身爲度由度鑄鼎作樂薦之天地宗廟羽物時應. 夫今之樂猶古之樂朕所不廢以雅正之聲播之今樂肇布天下以和民志. 卿保有外服慕義來同有使至止願聞新聲嘉乃誠心是用有錫. 今因信使安稷崇回俯賜卿新樂.” 鐵方響五架幷卓子槌子朱漆縷金架子錦?冊條金鍍銀鐸子條結紫羅夾?紫絹單?全石方響五架幷卓子槌子朱漆縷金架子錦?冊條金鍍銀鐸子條結紫羅夾?紫絹單?全. 琵琶四面金鍍鍮石鳳鉤朱漆縷金架子金鍍銀鐸子條結幷縷金撥子紫羅夾袋全. 五絃二面金鍍鍮石鳳鉤朱漆縷金架子金鍍銀鐸子條結幷縷金撥子紫羅夾袋全. 雙絃四面金鍍鍮石鳳鉤朱漆縷金架子箏四面幷卓子?縷金各金鍍銀鐸子條結銷金生色?絃紫羅夾袋全. ??四座?縷金. ??二十管金鍍銀絲札纏各用紫羅夾袋一匣盛紅羅褥子紫羅夾複子全. 笛二十管. ?二十管. 簫一十面朱漆縷金裝金鍍銀鐸結子各用紫羅夾袋一匣盛紅羅褥子紫羅夾複全. 匏笙一十?金鍍金束子各用紫羅夾袋二匣盛紅羅褥子紫羅夾複全. 壎四十枚三匣盛. 大鼓一面桐油遍地花幷座. 鼓槌紫絹衣全. 杖?二十面金鍍鍮石鉤條索幷杖子紫單絹?複全. 栢板二串金鍍銀鐸結子一匣盛紅羅褥子紫羅夾複全. 曲譜一十冊黃綾裝?紫羅夾?全. 指訣圖一十冊黃綾裝?紫羅夾?全. 是年十月丁卯親?于太廟兼用宋新樂.

#高麗史70卷-志24-樂1-雅樂-用鼓吹樂節度-000
用鼓吹樂節度.

#高麗史70卷-志24-樂1-雅樂-用鼓吹樂節度-001
○祀?丘先農享太廟燃燈八關會?駕出宮鼓吹陳而不作及還振作. 迎詔書及賜勞設於國門外詔書至導行振作至宮庭而止. 冊太后王麗正宮遣使引冊振作至大觀殿門而止. 元子誕生王降詔陳於別殿門外導詔書振作至延德宮門而止. 王太子納妃王降詔設於殿門外導詔書振作出泰定門入麗景門至麗正門而止. 公主下嫁王降詔陳於殿門外導詔書振作至公主宮門而止. 進上國表箋列於庭中導表箋振作至國門外而止. 老人賜設分列於大觀殿門外王出至閣門幄次還至儀鳳門幄次遂至左右同樂亭?振作導從旣至而止老人受花酒又作受訖而止. 儀鳳門宣赦書陳於大觀殿門外王出至儀鳳門上樓振作導從還亦如之. 遣將出征師還於晝亭陳列導元帥振作還至廣化門而止.

志卷第二十四.


#高麗史71卷-志25-00-00-00-000
志卷第二十五. 高麗史七十一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史71卷-志25-樂2-00-00-000
樂二.

#高麗史71卷-志25-樂2-唐樂-00-000
唐樂.

#高麗史71卷-志25-樂2-唐樂-00-001
○唐樂高麗雜用之故集而附之.

#高麗史71卷-志25-樂2-唐樂-樂器-000
樂器.

#高麗史71卷-志25-樂2-唐樂-樂器-001
○方響[鐵十六]洞簫[孔八]笛[孔八]??[孔九]琵琶[絃四]牙箏[絃七]大箏[絃十五]杖鼓敎坊鼓拍[六枚].

#高麗史71卷-志25-樂2-唐樂-獻仙桃-000
獻仙桃.

#高麗史71卷-志25-樂2-唐樂-獻仙桃-001
○舞隊[?衫]率樂官及妓[樂官黑衣?頭妓黑衫紅帶]立于南樂官及妓重行而坐. 妓一人爲王母左右各一人爲二挾齊行橫列. 奉盖三人立其後引人丈二人鳳扇二人龍扇二人雀扇二人尾扇二人左右分立奉旌節八人每一隊*閒立. 樂官奏會八仙引子奉竹竿子二人先舞蹈而入左右分立樂止口號致語曰: “邈在龜臺來朝鳳闕奉千年之美實呈萬福之休祥敢冒宸顔謹進口號.” 訖左右對立. 樂官又奏會八仙引子奉威儀十八人如前舞蹈而進左右分立. 王母三人奉盖三人舞蹈而進立定樂止. 樂官一人奉仙桃盤授妓一人[擇年少者] 妓傳奉進王母王母奉盤唱獻仙桃元宵嘉會詞曰:
  ○元宵嘉會賞春光盛事當年憶上陽堯?喜瞻天北極舜衣深拱殿中央?聲浩蕩連韶曲和氣??帶御香壯觀*大平何以報蟠桃一朶獻千祥.

#高麗史71卷-志25-樂2-唐樂-獻仙桃-002
訖樂官奏獻天壽[慢]王母三人唱日暖風和詞曰:
  ○日暖風和春更遲是太平時我從蓬島整容姿來降賀丹?幸逢燈夕眞佳會喜近天威神仙壽?遠無期獻君壽萬千斯.

#高麗史71卷-志25-樂2-唐樂-獻仙桃-003
訖樂官仍奏獻天壽令[?子]:
  ○?苑人*閒雖隔遙聞聖德彌高西離仙境下雲?來獻千歲靈桃.  上祝皇齡齊天久猶舞蹈賀賀聖朝梯航交湊四方來端拱永保宗?.

#高麗史71卷-志25-樂2-唐樂-獻仙桃-004
訖樂官又奏金盞子[慢]王母不出隊周旋而舞訖樂止. 王母少進奉袂唱麗日舒長詞曰:
  ○麗日舒長正??瑞氣遍滿神京九重天上五雲開處丹樓碧閣?嶸盛宴初開錦帳繡幕交橫應上元佳節君臣際會共樂昇平.  廣庭羅綺紛盈動一部笙歌盡新聲蓬萊宮殿神仙景浩蕩春光??王城烟收雨歇天色夜更澄淸又千尋火樹燈山參差帶月鮮明.

#高麗史71卷-志25-樂2-唐樂-獻仙桃-005
訖退立樂官奏金盞子令[?子]兩挾舞舞進舞退復位樂止兩挾舞唱東風報暖詞曰:
  ○東風報暖到頭嘉氣漸融怡巍?鳳闕起鼇山萬?爭聳雲涯.  梨園弟子齊奏新曲半是塤?見滿筵簪紳醉飽頌鹿鳴詩.

#高麗史71卷-志25-樂2-唐樂-獻仙桃-006
訖樂官奏瑞??[慢]三成訖王母少進唱海東今日詞曰:
  ○海東今日太平天喜望龍雲慶會筵尾扇初開明?座?簾高捲?祥烟.  梯航交湊端門外玉帛森羅殿陛前妾獻皇齡千萬歲封人何更祝遐年.

#高麗史71卷-志25-樂2-唐樂-獻仙桃-007
訖復位樂官奏瑞??[慢?子]兩挾舞齊行舞進舞退復位樂止兩挾舞唱北暴東頑詞曰:
  ○北暴東頑納款慕義爭來日新君德更明哉歌詠載衢街.  淸寧海宇無餘事樂與民同燕春臺一年一度上元回願醉萬年杯.

#高麗史71卷-志25-樂2-唐樂-獻仙桃-008
樂官奏千年萬歲引子奉威儀十八人回旋而舞三?退復位樂止. 奉竹竿子少進致語曰: “*?{斂}霞?而少退指雲路以言旋再拜階前相將好去.” 訖樂官奏會八仙引子竹竿子舞蹈而退奉盖王母各三人亦從舞蹈而退奉威儀十八人亦如之.

#高麗史71卷-志25-樂2-唐樂-壽延長-000
壽延長.

#高麗史71卷-志25-樂2-唐樂-壽延長-001
○舞隊樂官及妓衣冠行次如前儀. 樂官奏宴大淸引子妓二人奉竹竿子足蹈而進立于前樂止. 口號致語曰: “虹流?殿布禎祥瑞氣雲霞暎聖光萬方歸順來拱手梨園樂部奏中腔.” 訖左右分立. 樂官又奏宴大淸引子妓十六人分四隊隊四人齊行舞蹈而進立定唱中腔令?雲暎彩色詞曰:
  ○?雲暎彩色相暎御座中天簇簪纓萬花鋪錦滿高庭慶敞需宴?聲.  千齡啓統樂功成同意賀元珪?擎寶觴頻擧俠群英萬萬載樂昇平.

#高麗史71卷-志25-樂2-唐樂-壽延長-002
○樂官奏中腔令各隊回旋而舞三?. 訖各隊頭一人隊隊分立爲四人或面或背而舞. 訖退坐低頭以手控地各隊第二人如前儀訖各隊第三人亦如之各隊第四人亦如之循環而畢如前儀向北立. 樂官奏破字令各隊四人不出隊一面一背而舞奉袂唱破字令靑春玉殿詞曰:
  ○靑春玉殿和風細奏簫韶絶繹瑞?行雲飄飄曳泛金尊流霞?溢.  瑞日暉暉臨丹?廣布慈德宸遐邇願聽歌聲舞綴萬萬年仰瞻宴啓.

#高麗史71卷-志25-樂2-唐樂-壽延長-003
樂官奏中腔令竹竿子二人少進于前口號致語曰: “*大平時節好風光玉殿深深日正長花雜壽香薰綺席天將美祿泛金觴三邊奠枕投戈戟南極明星獻瑞祥欲識聖朝多樂事梨園新曲奏中腔.” 訖樂官又奏中腔令如前儀足蹈而退各隊四人亦從舞蹈而退.

#高麗史71卷-志25-樂2-唐樂-五羊仙-000
五羊仙.

#高麗史71卷-志25-樂2-唐樂-五羊仙-001
○舞隊[?衫]率樂官及妓[樂官朱衣妓丹粧]立于南樂官重行而坐. 妓一人爲王母左右各二人爲四挾齊頭橫列. 奉盖五人立其後引人丈二人鳳扇二人龍扇二人雀扇二人尾扇二人左右分立奉旌節八人每一隊*閒立. 立定舞隊?拍樂官奏五雲開瑞朝引子奉竹竿子二人先入左右分立樂止口號致語曰: “雲生鵠嶺日轉鼇山悅逢羊駕之眞仙?結鸞?之上侶雅奏値於儀鳳華姿妙於翩鴻冀借優容許以入隊.” 訖對立. 奉威儀十八人前進左右分立王母五人奉盖五人前進立定王母少進致語曰: “式歌且舞聊申頌禱之情?熾而昌用贊延洪之祚妾等無任激切屛營之至.” 訖退樂官又奏五雲開瑞朝引子王母五人*?{斂}手足蹈而進立. 樂官奏萬葉熾瑤圖令[慢]王母五人齊行橫立而舞王母向左而舞左二人對舞右二人在後向右而舞右二人對舞左二人在後. 舞訖樂官奏?子令王母舞而中立餘四人舞而立四隅. 樂官奏中腔令王母五人不出隊周旋而舞訖唱步虛子令碧烟籠曉詞曰:
  ○碧烟籠曉海波閑江上數峯寒佩環聲?異香飄落人*閒?絳節五雲端.  宛然共指嘉禾瑞開一笑破朱顔九重嶢闕望中三祝高天萬萬載對南山.

#高麗史71卷-志25-樂2-唐樂-五羊仙-002
訖急拍樂隨之訖又奏步虛子令[中腔]. 王母向前左而舞前左回旋對舞王母向前右亦如之向後左亦如之向後右亦如之. 舞訖就位樂官仍奏中腔令奉威儀十八人歌中腔令?雲映彩色詞舞蹈而回旋三?. 唱訖退位樂官奏破字令王母五人舞. 訖奉袂唱破字令??三山詞曰:
  ○??三山島十萬歲方分昏曉春風開遍碧桃花爲東君一笑祥?暫引香塵到祝高齡後天難老瑞烟散碧歸雲弄暖一聲長嘯.

#高麗史71卷-志25-樂2-唐樂-五羊仙-003
訖樂官奏中腔令竹竿子少進立口號致語曰: “歌淸別鶴舞妙回鸞百和沈烟紅日晩一聲遼鶴白雲深再拜階前相將好去.” 訖舞蹈而退十八人相對少進舞蹈而退. 王母五人齊頭橫列王母少進口號致語曰: “?海塵淸共感昇平之化瑤臺路隔遽回汗漫之遊伏候進止.” 舞蹈而退奉盖五人亦從舞蹈而退.

#高麗史71卷-志25-樂2-唐樂-抛毬樂-000
抛毬樂.

#高麗史71卷-志25-樂2-唐樂-抛毬樂-001
○舞隊[?衫]率樂官及妓[樂官朱衣妓丹粧]立于南東上重行而坐. 奏折花令妓二人奉竹竿子立于前樂止. 口號致語曰: “雅樂??於麗景妓童部列於香階爭呈??之姿共獻??之舞冀容入隊以樂以娛.” 訖左右分立樂官又奏折花令妓十二人分左右隊隊六人舞入竹竿子後分四隊立樂止唱折花令三臺詞曰:
  ○翠幕華筵相將正是多?宴擧舞袖回旋遍羅綺簇宮商共歌淸羨瓊漿泛泛滿金尊莫惜沈醉永日長遊衍願樂嘉賓嘉賓式燕.

#高麗史71卷-志25-樂2-唐樂-抛毬樂-002
訖樂官又奏折花令隊頭妓二人對舞進花甁前作折花狀舞退樂官奏水龍?令兩隊十二人回旋而舞. 訖唱水龍?令洞天景色詞曰:
  ○洞天景色常春嫩紅淺白開輕?瓊筵鎭起金爐烟重香凝錦幄窈窕神仙妙呈歌舞攀花相約彩雲月轉朱絲網徐在語笑抛毬樂.  繡袂風?鳳擧轉星眸柳腰柔弱頭籌得勝?聲近地光容約滿座佳賓喜聽仙樂交傳?爵龍?欲罷彩雲搖曳相將歸去寥廓.

#高麗史71卷-志25-樂2-唐樂-抛毬樂-003
訖樂官奏小抛毬樂令. 左隊六人舞一面一背. 訖齊立樂止全隊唱小抛毬樂令兩行花竅詞曰:
  ○兩行花竅占風流縷金羅帶繫抛毬玉纖高指紅絲網大家着意勝頭籌.

#高麗史71卷-志25-樂2-唐樂-抛毬樂-004
訖隊頭一人進毬門前唱:
  ○滿庭簫鼓簇飛毬絲竿紅網摠臺頭.
作抛毬戱中則全隊拜. 訖右隊六人舞一面一背訖齊立樂止全隊唱小抛毬詞.

#高麗史71卷-志25-樂2-唐樂-抛毬樂-005
訖隊頭一人進毬門前唱前詞作抛毬戱中則全隊拜. 訖左二人如上儀唱:
  ○頻歌覆手抛將過兩行人待看回籌.

#高麗史71卷-志25-樂2-唐樂-抛毬樂-006
訖右二人如上儀唱前詞. 訖左三人如上儀唱:
  ○五花心裏看抛毬香?紅嫩柳烟稠.

#高麗史71卷-志25-樂2-唐樂-抛毬樂-007
訖右三人如上儀唱前詞訖左四人如上儀唱:
  ○淸歌疊?連催促這裏不讓第三籌.

#高麗史71卷-志25-樂2-唐樂-抛毬樂-008
訖右四人如上儀唱前詞訖左五人如上儀唱:
  ○簫?聲聲且莫催彩毬高下意難裁.

#高麗史71卷-志25-樂2-唐樂-抛毬樂-009
訖右五人如上儀唱前詞訖左六人如上儀唱:
  ○恐將脂粉均粧面羞被狂毫抹汚來.

#高麗史71卷-志25-樂2-唐樂-抛毬樂-010
訖右六人如上儀唱前詞. 訖樂官奏淸平令左右隊向北立舞破子訖唱:
  ○滿庭羅綺流粲淸朝?樓開宴似初發芙蓉正爛?金尊莫惜頻勸近看柳腰似折更看舞回流雪是?樂宴遊時節且莫催歡歌聲?.

#高麗史71卷-志25-樂2-唐樂-抛毬樂-011
訖樂官奏小抛?樂令竹竿子二人少進樂止口號致語曰: “七般妙舞已呈飛燕之奇數曲淸歌且冀貫珠之美再拜階前相將好去.” 訖退左右十二人以次舞退.

#高麗史71卷-志25-樂2-唐樂-蓮花臺-000
蓮花臺.

#高麗史71卷-志25-樂2-唐樂-蓮花臺-001
○舞隊樂官及妓衣冠行次如前儀. 置二蛤笠于前兩童女齊行橫立. 樂官奏五雲開瑞朝引子妓二人奉竹竿子分左右入于前童女坐樂止. 竹竿子口號曰: “綺席光華卜晝開千般樂事一時來. 蓮房化出英英態妙舞姸歌不世才.” 訖對立. 樂官奏衆仙會引子童女入舞訖退復位奏白鶴子. 訖左童女起而與右童女唱微臣詞: 住在蓬萊下生蓮蘂有感君王之德化來呈歌舞之?娛. 訖樂官奏獻天壽令[慢]左童女左右手三?舞訖樂止兩童女唱獻天壽令日暖風和詞. 訖樂官奏?子令左童女舞訖兩童女唱?子令?苑人*閒詞. 訖樂官奏三臺令左童女舞訖樂官奏賀聖朝左先舞訖右舞訖樂官奏班賀舞兩童女或面或背三進退舞蹈而進?而取笠起着舞如前儀三進退訖樂官奏五雲開瑞朝引子竹竿子少進而立口號曰: “雅樂將終拜辭華席仙?欲返遙指雲程.” 訖退兩童女再拜而退.

#高麗史71卷-志25-樂2-唐樂-蓮花臺-002
  ○蓮花臺本出於拓跋魏用二女童鮮衣帽帽施金鈴?轉有聲. 其來也於二蓮花中藏之花坼而後見舞中之雅妙者其傳久矣.

#高麗史71卷-志25-樂2-唐樂-惜奴嬌-000
惜奴嬌[曲破].

#高麗史71卷-志25-樂2-唐樂-惜奴嬌-001
○春早皇都?泮宮沼東風布輕暖梅粉飄香柳帶弄色瑞靄祥烟凝淺正値元宵行樂同民摠無*閒肆情懷何惜相邀是處裏容款.  無弄仗委東君遍有風光占五陵閑散從把千金五夜繼賞?徹春宵遊翫借問花燈金?瓊?果曾罕洞天裏一掠蓬瀛第恐今宵短.
誇帝里萬靈咸集永衛紫陌靑樓富臻旣庶矣四海昇平文武功勳盖世賴聖主興賢佐恁致理.  氣緖凝和會景新訪雅致列群公錫宴在邇上元循典勝古高超榮異望絳?龍香飄飄??.
景雲披靡露?輕寒若?盡是遊人才美陌塵潤寶沈遞笑指揚鞭多少高門勝會?是只有今夕誓無寐.
盛日凝理羽巢可窺?苑金關啓扉燼連宵寧防避暗塵隨馬明月 逐人無際調戱相歌?李未?已.
騁輪縱勒翠羽花鈿比織?雅同陪共越九衢遍??逸料?雲容香惹風?懷袂遍寓目幾處瑤席繡?.
莫如勝?景壓天街際彩鼇擧百?聳倚鳳舞龍?滿目紅光寶翠動霽色餘霞暎散成綺.  漸灼蘭膏覆滿靑烟?地簇宮花?蕩紛委萬姓瞻仰苒苒雲龍香細共稽首同樂與衆方紀.
樓起?宮裏五福中天紛絳瑞絃管齊諧淸宛振逸天外萬舞低回紛繞羅紈搖曳頃刻轉輪歸去念感激天意.  幸列熙臺洞天遙遙望聖梓五夕華胥魚??開十二聖景難逢無比人*閒動且經歲婉娩躊躇再拜五雲??.

#高麗史71卷-志25-樂2-唐樂-萬年歡-000
萬年歡[慢].

#高麗史71卷-志25-樂2-唐樂-萬年歡-001
○禁?初晴見萬年枝上工?鶯聲藻殿連雲萍曦高炤?楹好是簾開麗景?金爐香暖烟輕傳呼道天?來臨兩行拱引簪纓.  看看筵敞三淸洞寶玉杯中滿酌犀?爛?芳?斜簪慶快春情更有簫韶九奏簇魚龍百戱俱呈吾皇願永保洪圖四方長樂昇平.
當今聖主理化感四塞永?狼烟太平朝野無征戰國內晏然風調雨順歌聲喧簫韶韻九奏鈞天願王永壽比南山更奏延年.
??要肢輕?娜學內樣深深梳果如五鳳雙鸞相對舞隨腰帶乍遊?.  鶯幕滿頭花見綠楊摸?金?獻一庭細管繁絃裏誰把*종抛過.
舞鸞雙?香獸低散瑞景烟微投袂翩翩?拍遲遲按曲度瑤池.  曲遍新聲*?{斂}繡衣?綵袖高捧瓊?指月中丹桂春難老祝仙壽維祺.

#高麗史71卷-志25-樂2-唐樂-憶吹簫-000
憶吹簫[慢].

#高麗史71卷-志25-樂2-唐樂-憶吹簫-001
○血酒霜羅淚薄艶錦伊方敎我成行漸望斷斜橋?柳曲水歸雲月暗風高露冷獨自?抵孤城江南遠今夜就中愁損行人.  愁人舊香遺粉空淡淡餘暖隱隱殘*?{痕}到這裏思量是我??無情水更無情侶我催?航一日三程休煩惱相見定約新春.

#高麗史71卷-志25-樂2-唐樂-洛陽春-000
洛陽春.

#高麗史71卷-志25-樂2-唐樂-洛陽春-001
○紗窓未曉黃鶯語蕙爐燒殘炷錦?羅幕度春寒昨夜裏三更雨.  繡簾閑倚吹輕絮*?{斂}眉山無緖把花拭淚向歸鴻問來處逢郞否.

#高麗史71卷-志25-樂2-唐樂-月華淸-000
月華淸[慢].

#高麗史71卷-志25-樂2-唐樂-月華淸-001
○雨洗天開風將雲去極目都無纖?當遇中秋夜靜月華如水素光晃金屋樓臺淸氣徹玉壺天地此際比無常三五嬋娟特異.  因念玉人千里待盡把愁?分付沈醉只恐難當漏盡又還經歲最堪恨獨守書?空對景不成歡意除是問姮娥覓取一枝仙桂.

#高麗史71卷-志25-樂2-唐樂-轉花枝-000
轉花枝[令].

#高麗史71卷-志25-樂2-唐樂-轉花枝-001
○平生自負風流才調口兒裏道得些知張鄭趙唱新詞改難令摠知顚倒解刷扮能*팽嗽表裏都?每遇着飮席歌筵人人盡道可惜許老了.  閻家大伯曾敎來道人生但寬懷不*?{須}煩惱遇良辰當美景追歡買笑剩活取百千年只恁?好若恨滿鬼使來追臨待?箇掩通着到.

#高麗史71卷-志25-樂2-唐樂-感皇恩-000
感皇恩[令].

#高麗史71卷-志25-樂2-唐樂-感皇恩-001
○騎馬踏紅塵長安重到人面依前似花好舊?才展又被新愁分了未成雲雨夢巫山曉.  千里斷?關山古道回首高城似天杳滿懷離恨付與落花啼鳥故人何處也靑春老. 和袖把金鞭腰如束素騎介驢兒過門去禁街人靜一陣香風滿路鳳鞋弓樣小彎彎露.  驀地被他回眸一顧便是令人斷?處願隨鞭?又被名?勒住恨身不做?閑男女.

#高麗史71卷-志25-樂2-唐樂-醉太平-000
醉太平.

#高麗史71卷-志25-樂2-唐樂-醉太平-001
○厭厭悶着厭厭悶着奴兒近日聽人咬把初心忘却.  敎人病深??拙憑誰與我分說破仔細思量?奈何見了伏些弱.

#高麗史71卷-志25-樂2-唐樂-夏雲峯-000
夏雲峯[慢].

#高麗史71卷-志25-樂2-唐樂-夏雲峯-001
○宴坐深軒檻雨輕壓暑氣低沈花洞彩舟泛?坐?淸?楚臺風快湘潭冷永日披襟坐久覺?絃脆管時換新音.  越娥蘭態蕙心呈妖?泥歡邀寵難禁筵上笑歌*閒發?履交侵醉鄕歸處*?{須}盡興滿酌高?向此免名?利鎖虛費光陰.

#高麗史71卷-志25-樂2-唐樂-醉蓬萊-000
醉蓬萊[慢].

#高麗史71卷-志25-樂2-唐樂-醉蓬萊-001
○漸亭?葉下?首雲飛素秋新霽華闕中天鎭??佳氣嫩菊黃深拒霜紅淺近寶階香?玉宇無塵金莖有露碧天如水.  正値昇平萬機多暇夜色澄鮮漏聲?遞南極星中有老人呈瑞此處宸遊鳳輦何處度管絃淸脆太液波?披香簾卷月明風細.

#高麗史71卷-志25-樂2-唐樂-黃河淸-000
黃河淸[慢].

#高麗史71卷-志25-樂2-唐樂-黃河淸-001
○晴景初昇風細細雲收天澹如洗望外鳳凰雙闕??佳氣朝罷香烟滿袖近臣報天顔有喜夜來連得封章奏大河徹底淸?.  君王壽與天齊馨香動上穹頻降佳瑞大晟奏功六樂初調角徵合殿春風乍轉萬花福千官盡醉內家傳?重開宴未央宮裏.

#高麗史71卷-志25-樂2-唐樂-還宮樂-000
還宮樂.

#高麗史71卷-志25-樂2-唐樂-還宮樂-001
○喜賀我皇有感蓬萊盡降神仙到乘鸞駕鶴御樓前來獻長壽仙丹玉殿階前排筵會今宵秋日到神仙笙歌寥亮呈玉庭爲報聖壽萬年.

#高麗史71卷-志25-樂2-唐樂-淸平樂-000
淸平樂.

#高麗史71卷-志25-樂2-唐樂-淸平樂-001
○眞主玉曆成康德睿寧安國中良時和歲?稔民阜樂何情?瑞木呈日五色月華重有光更羽鶴來儀鳳凰萬邦鄕齊供明皇祝遐齡聖壽無疆.

#高麗史71卷-志25-樂2-唐樂-?子丹-000
?子丹.

#高麗史71卷-志25-樂2-唐樂-?子丹-001
○鬪巧宮粧掃翠眉相喚折花枝曉來深入艶芳裏紅香散露?在羅衣盈盈巧笑詠新詞舞態?嬌姿?娜文回迎宴處簇神仙會赴瑤池.

#高麗史71卷-志25-樂2-唐樂-水龍吟-000
水龍吟[慢].

#高麗史71卷-志25-樂2-唐樂-水龍吟-001
○玉皇金闕長春民仰高天欣載年年一度定佳期風情多感慨綺羅競交會爭折花枝兩相對舞袖翩翩歌聲妙掩粉面斜窺翠黛.  錦額門開彩架毬兒裳先秀神仙隊融香拂席霓裳動??環?寶座巍巍五雲密歡呼爭拜退管絃衆作欲歸去願吾皇萬年恩愛.

#高麗史71卷-志25-樂2-唐樂-傾杯樂-000
傾杯樂.

#高麗史71卷-志25-樂2-唐樂-傾杯樂-001
○禁漏花深繡工日永蕙風布暖漸韶景都門十二元宵三五銀蟾光滿連雲複道凌飛觀聳皇居麗佳氣瑞烟??翠華宵倖是處層城?苑龍鳳燭交光星漢對咫尺鼇山開雉扇會樂府兩籍神仙梨園四部絃管漸曉色都人未散盈萬井山呼鼇?願歲歲天仗裏鎭瞻金輦.

#高麗史71卷-志25-樂2-唐樂-太平年-000
太平年[慢中腔唱].

#高麗史71卷-志25-樂2-唐樂-太平年-001
○皇州春滿群芳麗散異香??鼇宮開宴賞佳致擧笙歌鼎沸永日遲遲和風媚柳色烟凝翠唯恐日西墜且樂歡醉.

#高麗史71卷-志25-樂2-唐樂-金殿樂-000
金殿樂[慢踏歌唱].

#高麗史71卷-志25-樂2-唐樂-金殿樂-001
○駕紫鸞?乘風??遊仙紅霓?影近瑤池鶴戱芝田.  臨蕙圃飮瓊泉上蕭臺遙瞻九天對眞人蘂書親授已向南宮住長年.
淸夜無塵月色如銀酒斟時*?{須}滿十分浮名浮利休苦勞神嘆隙中駒石中火夢中身.
雖把文章開口誰親且逍遙樂取天眞幾時歸去作箇閑人對一張琴一壺酒一溪雲.

#高麗史71卷-志25-樂2-唐樂-安平樂-000
安平樂.

#高麗史71卷-志25-樂2-唐樂-安平樂-001
○開瓊筵慶佳辰綵?當中月華明笙歌樂如夢幻望丹山彩鳳飛舞邃庭.  遐艶異壽盃同斟?舞謳歌浹歡聲方今永永太平更衍多男共集錦昌壽恩.

#高麗史71卷-志25-樂2-唐樂-愛月夜眠遲-000
愛月夜眠遲[慢].

#高麗史71卷-志25-樂2-唐樂-愛月夜眠遲-001
○禁鼓初敲覺六街夜?車馬人稀暮天澄淡雲收霧捲亭亭皎月如珪?輪?出遙空無私照臨千里最堪怜有情風送得丹桂香微唯願素魄長圓把流霞對飮滿泛?觴醉?欄處賞翫不忍辜却好景良時淸歌妙舞連宵??懶入羅?任佳人?嗔我愛月每夜眠遲.

#高麗史71卷-志25-樂2-唐樂-惜花春早起-000
惜花春早起[慢].

#高麗史71卷-志25-樂2-唐樂-惜花春早起-001
○向春來覩林園?出滿檻鮮?流鶯海棠枝上弄舌紫燕飛?池閣三眠細柳垂萬條羅帶柔弱爲思量昨夜去看花猶自班駁.  *?{須}拌盡日樽前當媚景良辰且恁歡謔更?夜深秉燭對花酌莫辜輕諾隣?唱曉驚覺來連忙梳掠向西園惜群?恐?狂風吹落.

#高麗史71卷-志25-樂2-唐樂-帝臺春-000
帝臺春[慢].

#高麗史71卷-志25-樂2-唐樂-帝臺春-001
○芳草碧色??遍南陌暖絮亂紅也似知人春愁無力憶得盈盈拾翠侶共携賞鳳城寒食到今來海角逢春天涯爲客.  愁旋釋還似織淚暗拭又偸滴漫遍倚危欄?黃昏也只是暮雲凝碧拌則而今已拌了忘則?生便忘得又還問鱗鴻試重尋消息.

#高麗史71卷-志25-樂2-唐樂-千秋歲-000
千秋歲[令].

#高麗史71卷-志25-樂2-唐樂-千秋歲-001
○想風流態種種般般媚恨別離時大容易香?欲寫相思意相思淚滴香?字?堂深銀燭暗重門閉.  似當日歡娛何日遂願早早相逢重設誓美景良辰莫輕拌鴛鴦帳裏鴛鴦被鴛鴦枕上鴛鴦睡似恁地長恁地千秋歲.

#高麗史71卷-志25-樂2-唐樂-風中柳-000
風中柳[令].

#高麗史71卷-志25-樂2-唐樂-風中柳-001
○愛?雲長惜眉山尋乍相見一時眠起爲伊尙驗未欲將言相戱早樽前會人深意.  ?時*閒阻眼兒早巴巴地便也解封題相寄?生是款曲終成連理管勝如舊來識底.

#高麗史71卷-志25-樂2-唐樂-漢宮春-000
漢宮春[慢].

#高麗史71卷-志25-樂2-唐樂-漢宮春-001
○春日遲遲稱遊人盡日賞燕芳菲新荷泛水漸入夏景雲奇炎光易息又早是零落風西白露點黃金菊蘂朝雲暮雪??.  光陰迅速如飛邀酒朋共歡且恁開眉淸歌妙舞更兼玉管瑤?人生易老遇太平且樂嬉嬉莫待解朱顔頓覺年來不似當時.

#高麗史71卷-志25-樂2-唐樂-花心動-000
花心動[慢].

#高麗史71卷-志25-樂2-唐樂-花心動-001
○*署{暑}逼芳襟甚全無因依便敎人惡賴有枕溪百尺朱樓映日數重香箔??圍定猶嫌暖紅日綻雨收殘脚漫試取紅?弄雪碎瓊推削.  粧罷低雲未?葉葉地仙衣剪輕裁薄汗酒淚珠急捧金盤向前顆顆盛却鳳凰雙扇相交扇越?就越腰肢弱待做箇靑紗?*???着.
仙苑春濃小桃枝枝已堪攀折乍雨乍晴輕暖輕寒漸近賞花時節柳搖臺?東風軟簾?靜幽禽調舌斷魂遠閑尋翠徑頓成愁結.  此恨無人共說還立盡黃昏寸心空切强整?衾獨掩朱扉?枕爲誰鋪設夜長宮漏傳聲遠紗?暎銀缸明滅夢回處梅梢半籠淡月.

#高麗史71卷-志25-樂2-唐樂-雨淋鈴-000
雨淋鈴[慢].

#高麗史71卷-志25-樂2-唐樂-雨淋鈴-001
○寒蟬凄切向長亭晩驟雨初歇都門帳飮無緖方留戀處蘭舟初催發執手相看淚眼竟無語凝咽念去去千里烟波暮靄沈沈楚天闊.  多情自古傷離別更那堪冷落淸秋節今?酒醒何處楊柳岸曉風殘月此去經年應是良辰好景虛設便縱有千種風情更與何人說.

#高麗史71卷-志25-樂2-唐樂-行香子-000
行香子[慢].

#高麗史71卷-志25-樂2-唐樂-行香子-001
○瑞景光融換中天霽烟佳氣??皇居崇壯麗金碧輝空??外瑤殿深處簾捲花影重重迎步輦幾簇眞仙賀慶壽新宮.  方逢聖主飛龍正休盛大寧朝野歡同何妨宴賞奉宸意慈容韶音按露觴將進蕙爐飄馥香濃長願承顔千秋萬歲明月淸風.

#高麗史71卷-志25-樂2-唐樂-雨中花-000
雨中花[慢].

#高麗史71卷-志25-樂2-唐樂-雨中花-001
○宴關倚欄郊外乍別芳姿醉登長陌漸覺聯?離緖淡薄秋色寶馬頻嘶寒蟬晩正傷行客念少年?迹風流聲價?珠偸滴從前與酒朋花侶鎭賞?樓瑤席今夜裏淸風明月水村山驛往事悠悠似夢新愁苒苒如織斷?望極重逢何處暮雲凝碧.

#高麗史71卷-志25-樂2-唐樂-迎春樂-000
迎春樂[令].

#高麗史71卷-志25-樂2-唐樂-迎春樂-001
○神州麗景春先到看看是韶光早園林深處東風過紅杏裏鶯聲好.  漠漠靑烟遠遠道觸目是綠楊芳草莫惜醉重遊逡巡又年華老.

#高麗史71卷-志25-樂2-唐樂-浪淘沙-000
浪淘沙[令].

#高麗史71卷-志25-樂2-唐樂-浪淘沙-001
○有箇人人飛燕精神急將環?上華茵捉拍?隨袖紅擧風柳腰身.  ??輕裙妙?尖新曲終獨立*?{斂}香塵應是四肢嬌困也眉黛雙?.

#高麗史71卷-志25-樂2-唐樂-御街行-000
御街行[令].

#高麗史71卷-志25-樂2-唐樂-御街行-001
○燔柴烟斷星河曙寶輦回天步端門羽衛簇雕欄六樂舜韶先擧鶴書飛下?竿高聳恩?均?宇.  赤霜袍爛飄香霧喜色成春煦九儀三事仰天顔八彩旋生眉宇椿齡無盡羅圖有慶常作乾坤主.

#高麗史71卷-志25-樂2-唐樂-西江月-000
西江月[慢].

#高麗史71卷-志25-樂2-唐樂-西江月-001
○烟籠細柳暎粉墻垂絲輕?正歲稍暖律風和裝點後苑臺沼見乍開桃若燕脂染便*?{須}信江南春早又數枝零亂殘花飄滿地未曾掃.  幸到此芳菲時漸好恨*閒阻佳期尙杳聽幾聲雲裏悲鴻動感怨愁多少?送目層閣天涯遠甚無人音書來到又只恐別有深情盟言忘了.

#高麗史71卷-志25-樂2-唐樂-遊月宮-000
遊月宮[令].

#高麗史71卷-志25-樂2-唐樂-遊月宮-001
○當今聖主座龍樓聖壽應天長寶錢噴香烟玄宗遊月宮.  海晏河淸盛朝侍群臣喜呼萬歲萬人民開樂業願吾皇增福壽.

#高麗史71卷-志25-樂2-唐樂-少年遊-000
少年遊.

#高麗史71卷-志25-樂2-唐樂-少年遊-001
○芙蓉花發去年枝雙燕欲歸飛蘭堂花軟金爐香暖新曲動簾?.

#高麗史71卷-志25-樂2-唐樂-桂枝香-000
桂枝香[慢].

#高麗史71卷-志25-樂2-唐樂-桂枝香-001
○暖風遲日正韶陽時節淑景明媚一?雨打紅桃花落滿地閨獨坐簾高捲困春容懶臨香?自從檀郞金門獻賦不絶朱翠.  聞上國?有書回應賢良明庭已擢高第?破香?離恨却成新喜早敎宴罷瓊林苑願歸來永同連理這回良夜從他桂枝香惹鴛被.

#高麗史71卷-志25-樂2-唐樂-慶金枝-000
慶金枝[令].

#高麗史71卷-志25-樂2-唐樂-慶金枝-001
○莫惜金縷衣勸君惜少年時花開堪折直*?{須}折莫待折空枝.  一朝杜宇?鳴後便從此歇芳菲有花有酒且開眉莫待滿頭絲.

#高麗史71卷-志25-樂2-唐樂-百寶粧-000
百寶粧.

#高麗史71卷-志25-樂2-唐樂-百寶粧-001
○一抹絃器初宴?堂琵琶人把當頭*?{?}雲腰素仍占絶風流輕??撚生情艶態翠眉黛?無愁?似愁變新聲曲自成獲索共聽一奏梁州.  彈到遍急敲穎分明似語爭知指面纖柔坐中無語惟斷續金?曲終暗會王孫意轉步蓮徐徐?鳳鉤捧瑤觴爲喜知音勸佳人沈醉遲留.

#高麗史71卷-志25-樂2-唐樂-滿朝歡-000
滿朝歡[令].

#高麗史71卷-志25-樂2-唐樂-滿朝歡-001
○未央宮闕丹霞住十二玉樓揮錦繡雲開雉扇捲珠簾烟粉龍香添瑞獸.  瑤觴一擧蕭韶奏環?千官齊拜首南山翠應北華高共獻君王千萬歲.

#高麗史71卷-志25-樂2-唐樂-天下樂-000
天下樂[令].

#高麗史71卷-志25-樂2-唐樂-天下樂-001
○壽星明久壽曲高歌沈醉後壽燭熒煌手把金爐燃一壽香.  滿斟壽酒我意慇懃來祝壽問壽如何壽比南山福更多.

#高麗史71卷-志25-樂2-唐樂-感恩多-000
感恩多[令].

#高麗史71卷-志25-樂2-唐樂-感恩多-001
○羅帳半垂門半開殘燈孤月照?臺北斗漸移天欲曙漏更催.  携手勸君離別酒?和紅粉滴金盃嗚咽問君今夜去幾時?.

#高麗史71卷-志25-樂2-唐樂-臨江仙-000
臨江仙[慢].

#高麗史71卷-志25-樂2-唐樂-臨江仙-001
○夢覺小庭院冷風漸漸?雨蕭蕭綺?外秋聲敗葉狂飄心搖奈寒漏永孤??燭淚空曉無端處是?衾鴛枕閑過淸宵蕭條.  牽情惹恨爭向年少偏?覺*??來憔悴舊日風標魂消念?娛事烟波阻後約方遙還經歲問?生奈得如許無?.

#高麗史71卷-志25-樂2-唐樂-解佩-000
解佩[令].

#高麗史71卷-志25-樂2-唐樂-解佩-001
○?兒端正心兒?俊眉兒長眼兒入?鼻兒隆隆口兒小舌兒香軟耳?兒就中紅潤.  項如瓊玉髮如雲?眉如削手如春??兒甘甛腰兒細脚兒去緊那些兒更休要問.

#高麗史71卷-志25-樂2-俗樂-00-000
俗樂.

#高麗史71卷-志25-樂2-俗樂-00-001
○高麗俗樂考諸樂譜載之. 其動動及西京以下二十四篇皆用俚語.

#高麗史71卷-志25-樂2-俗樂-樂器-000
樂器.

#高麗史71卷-志25-樂2-俗樂-樂器-001
○玄琴[絃六]琵琶[絃五]伽倻琴[絃十二]大琴[孔十三]杖?牙拍[六枚]無?[有粧飾.]舞鼓?琴[絃二]??[孔七]中?[孔十三]小?[孔七]拍[六枚].

#高麗史71卷-志25-樂2-俗樂-舞鼓-000
舞鼓.

#高麗史71卷-志25-樂2-俗樂-舞鼓-001
○舞隊[?衫]率樂官及妓[樂官朱衣妓丹粧]立于南樂官重行而坐. 樂官二人奉鼓及臺置於殿中諸妓歌井邑詞鄕樂奏其曲. 妓二人先出分左右立於鼓之南向北拜訖?*?{斂}手起舞. 俟樂一成兩妓執?槌起舞分左右俠鼓一進一退. 訖繞鼓或面或背周旋而舞. 以槌擊鼓從樂節次與杖鼓相應. 樂終而止. 樂徹兩妓如前?伏興退.

#高麗史71卷-志25-樂2-俗樂-舞鼓-002
  ○舞鼓侍中李混謫宦寧海乃得海上浮査制爲舞鼓其聲宏壯其舞變轉翩翩然雙蝶繞花矯矯然二龍爭珠. 最樂部之奇者也.

#高麗史71卷-志25-樂2-俗樂-動動-000
動動.

#高麗史71卷-志25-樂2-俗樂-動動-001
○舞隊樂官及妓衣冠行次如前儀. 妓二人先出向北分左右立*?{斂}手足蹈而拜?伏興?奉牙拍唱動動詞起句[或無執拍]諸妓從而和之鄕樂奏其曲. 兩妓?揷牙拍於帶*閒俟樂終一腔起而立樂終二腔*?{斂}手舞蹈. 樂終三腔抽拍一進一退一面一背從樂節次或左或右或膝或臂相拍舞蹈. 俟樂徹兩妓如前*?{斂}手足蹈而拜?伏興退.

#高麗史71卷-志25-樂2-俗樂-動動-002
  ○動動之戱其歌詞多有頌禱之詞盖效仙語而爲之. 然詞俚不載.

#高麗史71卷-志25-樂2-俗樂-無?-000
無?.

#高麗史71卷-志25-樂2-俗樂-無?-001
○舞隊樂官及妓衣冠行次如前儀. 妓二人先出向北分左右立*?{斂}手足蹈而拜?伏擧頭唱無?詞訖仍?. 諸妓從而和之鄕樂奏其曲. 兩妓俟樂終一腔執無?擧袖坐而舞樂終二腔起舞足蹈而進樂終三腔弄無?從樂節次齊行進退而舞俟樂徹兩妓如前*?{斂}手足蹈而拜?伏興退.

#高麗史71卷-志25-樂2-俗樂-無?-002
  ○無?之戱出自西域其歌詞多用佛家語且雜以方言難於編錄. 姑存節奏以備當時所用之樂.

#高麗史71卷-志25-樂2-俗樂-西京-000
西京.

#高麗史71卷-志25-樂2-俗樂-西京-001
○西京古朝鮮卽箕子所封之地. 其民習於禮讓知尊君親上之義. 作此歌. 言仁恩充暢以及草木雖折敗之柳亦有生意也.

#高麗史71卷-志25-樂2-俗樂-大同江-000
大同江.

#高麗史71卷-志25-樂2-俗樂-大同江-001
○周武王封殷太師箕子于朝鮮. 施八條之敎以興禮俗朝野無事. 人民?悅. 以大同江比黃河永明嶺比嵩山頌禱其君. 此入高麗以後所作也.

#高麗史71卷-志25-樂2-俗樂-五冠山-000
五冠山.

#高麗史71卷-志25-樂2-俗樂-五冠山-001
○五冠山孝子文忠所作也. 忠居五冠山下事母至孝. 其居距京都三十里爲養祿仕. 朝出暮歸定省不少衰嘆其母老作是歌. 李齊賢作詩解之曰: 木頭雕作小唐?筋子拈來壁上?此鳥膠膠報時節慈顔始似日平西.

#高麗史71卷-志25-樂2-俗樂-楊州-000
楊州.

#高麗史71卷-志25-樂2-俗樂-楊州-001
○楊州卽高麗漢陽府北據華山南臨漢水. 土地平衍富庶繁華非他州比. 州人男女方春好遊相樂而歌之也.

#高麗史71卷-志25-樂2-俗樂-月精花-000
月精花.

#高麗史71卷-志25-樂2-俗樂-月精花-001
○月精花晉州妓也. 司錄魏齊萬惑之. 令夫人憂?而死. 邑人哀之追言夫人在時不相親愛以刺其狂惑也.

#高麗史71卷-志25-樂2-俗樂-長湍-000
長湍.

#高麗史71卷-志25-樂2-俗樂-長湍-001
○太祖巡省民風補助不給與民同樂. 民思其德久而不忘. 後王遊長湍工人歌祖聖之德因以頌禱而規戒之.

#高麗史71卷-志25-樂2-俗樂-定山-000
定山.

#高麗史71卷-志25-樂2-俗樂-定山-001
○定山公州屬縣. 縣人作是歌以?木錯節比之頌禱福祿也.

#高麗史71卷-志25-樂2-俗樂-伐谷鳥-000
伐谷鳥.

#高麗史71卷-志25-樂2-俗樂-伐谷鳥-001
○伐谷鳥之善鳴者也. 睿宗欲聞己過及時政得失廣開言路. 猶恐群下不言作此歌以諷諭之也.

#高麗史71卷-志25-樂2-俗樂-元興-000
元興.

#高麗史71卷-志25-樂2-俗樂-元興-001
○元興鎭東北面和寧府屬邑濱于大海. 邑人船商而還其妻悅而歌之.

#高麗史71卷-志25-樂2-俗樂-金剛城-000
金剛城

#高麗史71卷-志25-樂2-俗樂-金剛城-001
○契丹聖宗侵入開京焚燒宮闕顯宗收復開京築羅城國人喜而歌之. 或曰: “避蒙兵入都江華復還開京作是歌也.” 金剛城言其城堅如金之剛也.

#高麗史71卷-志25-樂2-俗樂-長生浦-000
長生浦.

#高麗史71卷-志25-樂2-俗樂-長生浦-001
○侍中柳濯出鎭全羅有威惠軍士愛畏之. 及倭寇順天府長生浦濯赴援賊望見而懼卽引去. 軍士大說作是歌.

#高麗史71卷-志25-樂2-俗樂-叢石亭-000
叢石亭.

#高麗史71卷-志25-樂2-俗樂-叢石亭-001
○叢石亭奇轍所作也. 轍以元順帝中宮之弟仕爲平章. 奉使東還至江陵登此亭. 覽四仙之迹臨望大海作是歌也.

#高麗史71卷-志25-樂2-俗樂-居士戀-000
居士戀.

#高麗史71卷-志25-樂2-俗樂-居士戀-001
○行役者之妻作是歌托鵲?以冀其歸也. 李齊賢作詩解之曰: “鵲兒籬際?花枝?子床頭引網絲余美歸來應未遠精神早已報人知.”

#高麗史71卷-志25-樂2-俗樂-處容-000
處容.

#高麗史71卷-志25-樂2-俗樂-處容-001
○新羅憲康王遊鶴城還至開雲浦忽有一人奇形詭服詣王前歌舞讚德從王入京自號處容. 每月夜歌舞於市竟不知其所在. 時以爲神人後人異之作是歌. 李齊賢作詩解之曰: “新羅昔日處容翁見說來從碧海中貝齒?唇歌夜月鳶肩紫袖舞春風.”

#高麗史71卷-志25-樂2-俗樂-沙里花-000
沙里花.

#高麗史71卷-志25-樂2-俗樂-沙里花-001
○賦*?{斂}繁重豪强奪攘民困財傷作此歌托黃鳥啄粟以怨之. 李齊賢作詩解之曰: “黃雀何方來去飛一年農事不曾知鰥翁獨自耕芸了耗盡田中禾黍爲.”

#高麗史71卷-志25-樂2-俗樂-長巖-000
長巖.

#高麗史71卷-志25-樂2-俗樂-長巖-001
○平章事杜英哲嘗流長巖與一老人相善. 及召還老人戒其苟進英哲諾之. 後位至平章事果又陷罪貶過之老人送之作是歌以譏之. 李齊賢作詩解之曰: “拘拘有雀爾奚爲觸着網羅黃口兒眼孔元來在何許可憐觸網雀兒癡.”

#高麗史71卷-志25-樂2-俗樂-濟危寶-000
濟危寶.

#高麗史71卷-志25-樂2-俗樂-濟危寶-001
○婦人以罪徒役濟危寶. 恨其手爲人所執無以雪之作是歌以自怨. 李齊賢作詩解之曰: “浣沙溪上傍垂楊執手論心白馬郞縱有連?三月雨指頭何忍洗餘香.”

#高麗史71卷-志25-樂2-俗樂-安東紫靑-000
安東紫靑.

#高麗史71卷-志25-樂2-俗樂-安東紫靑-001
○婦人以身事人一失其身人所賤惡. 故作此歌以絲之紅綠靑白反覆比之以致取舍之決焉.

#高麗史71卷-志25-樂2-俗樂-松山-000
松山.

#高麗史71卷-志25-樂2-俗樂-松山-001
○松山開京之鎭也. 自太祖都開京累世相承國祚延長歌之所由作也.

#高麗史71卷-志25-樂2-俗樂-禮成江-000
禮成江[歌有兩篇].

#高麗史71卷-志25-樂2-俗樂-禮成江-001
○昔有唐商賀頭綱善棋. 嘗至禮成江見一美婦人欲以棋賭之與其夫棋. 佯不勝輸物倍其夫利之以妻注. 頭綱一擧賭之載舟而去. 其夫悔恨作是歌. 世傳婦人去時粧束甚固頭綱欲亂之不得舟至海中旋回不行. 卜之曰: “節婦所感不還其婦舟必敗.” 舟人懼勸頭綱還之婦人亦作歌後篇是也.

#高麗史71卷-志25-樂2-俗樂-冬栢木-000
冬栢木.

#高麗史71卷-志25-樂2-俗樂-冬栢木-001
○忠肅王朝蔡洪哲以罪流遠島思德陵作此歌王聞之卽日召還. 或曰: “古有此歌洪哲就加正焉以寓己意.”

#高麗史71卷-志25-樂2-俗樂-寒松亭-000
寒松亭.

#高麗史71卷-志25-樂2-俗樂-寒松亭-001
○世傳此歌書於瑟底流至江南江南人未解其詞. 光宗朝國人張晉公奉使江南江南人問之晉公作詩解之曰: “月白寒松夜波安鏡浦秋哀鳴來又去有信一沙?.”

#高麗史71卷-志25-樂2-俗樂-鄭瓜亭-000
鄭瓜亭.

#高麗史71卷-志25-樂2-俗樂-鄭瓜亭-001
○鄭瓜亭內侍郞中鄭?所作也. ?自號瓜亭聯昏外戚有寵於仁宗. 及毅宗卽位放歸其鄕東萊曰: “今日之行迫於朝議也不久當召還.” ?在東萊日久召命不至乃撫琴而歌之詞極悽?. 李齊賢作詩解之曰: “憶君無日不霑衣政似春山蜀子規爲是爲非人莫問只應殘月曉星知.”

#高麗史71卷-志25-樂2-俗樂-風入松-000
風入松.

#高麗史71卷-志25-樂2-俗樂-風入松-001
○海東天子當今帝佛補天助敷化來理世恩深遐邇古今稀外國躬?盡歸依四境寧淸罷槍旗盛德堯湯難比.  且樂*大平時是處笙簫聲鼎沸幷?樂音家家喜祈祝焚香抽玉穗惟我聖壽萬歲永同山嶽天際.  四海昇平有德咸勝堯時邊庭無一事將軍寶劒休更揮.  南蠻北*은{狄}自來朝百寶獻我天?金階玉殿呼萬歲願我主長登寶位對此*大平時節絃管歌謠聲美.  主聖臣賢邂逅河淸海宴.  梨園弟子奏霓裳白玉簫我皇前仙樂盈庭皆應律君臣共醉*大平筵帝意多?是此日銀漏莫催頻傳.  文武官寮拜賀共祝皇齡.  天臨玉輦?金闕碧閣繞祥烟?紛花黛列千行笙歌寥亮盡神仙爭唱還宮樂詞爲報聖壽萬歲.

#高麗史71卷-志25-樂2-俗樂-夜深詞-000
夜深詞.

#高麗史71卷-志25-樂2-俗樂-夜深詞-001
○風光暖風光暖向春天上元嘉節設華筵燈殘月落下群仙宮漏促水涓涓花盈甁酒盈觴君臣君臣共醉*大平年?醉夜深?唱曉人心甚厚留連待人難待人難何處在深閉洞房待人難長夜不寐君不到羅?繡幕是仙*閒.

#高麗史71卷-志25-樂2-俗樂-夜深詞-002
  ○風入松有頌禱之意夜深詞言君臣相樂之意皆於終宴而歌之也. 然未知何時所作.

#高麗史71卷-志25-樂2-俗樂-翰林別曲-000
翰林別曲.

#高麗史71卷-志25-樂2-俗樂-翰林別曲-001
○元淳文[兪元淳]仁老詩[李仁老]公老四六[李公老]李正言[李奎報]陳翰林[陳?]雙韻走筆?基對策[劉?基]光鈞經義[閔光鈞]良鏡詩賦[金良鏡]偉試場景何如? 琴學士[琴儀]玉?門生云云[俚語凡歌詞中以俚語不載者倣此]唐漢書莊老子韓柳文集李杜集蘭臺集白樂天集毛詩尙書周易春秋周戴禮記云云[俚語]太平廣記四百餘卷偉歷覽景何如? 眞卿書飛白書行書草書篆?書??書虞世南書羊鬚筆鼠鬚筆云云[俚語]吳生劉生兩先生偉走筆景何如? 黃金酒柏子酒松酒醴酒竹葉酒梨花酒五加皮酒鸚鵡盞琥珀杯云云[俚語]劉伶陶潛兩仙翁云云[俚謂]紅牡丹白牡丹丁紅牡丹紅芍藥白芍藥丁紅芍藥御榴玉梅黃紫薔薇芷芝冬柏偉*閒發景何如? 合竹桃花云云[俚語]偉相映景何如? 阿陽琴文卓笛宗武中?帶御香玉肌香雙伽耶琴金善琵琶宗智?琴薛原杖?偉過夜景何如? 一枝紅云云[語俚]蓬萊山方丈山瀛州三山此三山紅樓閣??仙子綠髮額子錦繡帳裏珠簾半捲偉登望五湖景何如? 綠楊綠竹裁亭畔偉?黃鶯景何如? 唐唐唐唐楸子?莢木云云[俚語]削玉纖纖云云[俚語]偉携手同遊景何如?

#高麗史71卷-志25-樂2-俗樂-翰林別曲-002
  ○此曲高宗時翰林諸儒所作.

#高麗史71卷-志25-樂2-俗樂-三藏-000
三藏.

#高麗史71卷-志25-樂2-俗樂-三藏-001
○三藏寺裏點燈去有社主兮執吾手?此言兮出寺外謂上座兮是汝語.

#高麗史71卷-志25-樂2-俗樂-蛇龍-000
蛇龍.

#高麗史71卷-志25-樂2-俗樂-蛇龍-001
○有蛇含龍尾聞過太山岑萬人各一語斟酌在兩心.

#高麗史71卷-志25-樂2-俗樂-蛇龍-002
  ○右二歌忠烈王朝所作. 王狎群小好宴樂倖臣吳祈金元祥內僚石天補天卿等務以聲色容悅. 以管絃房太樂才人爲不足遣倖臣諸道選官妓有姿色伎藝者又選城中官婢及女巫善歌舞者籍置宮中衣羅綺戴馬?笠別作一隊稱爲男粧. 敎閱此歌與群小日夜歌舞*첩{褻}慢無復君臣之禮供億賜與之費不可勝記.

#高麗史71卷-志25-樂2-俗樂-紫霞洞-000
紫霞洞.

#高麗史71卷-志25-樂2-俗樂-紫霞洞-001
○家在松山紫霞洞雲烟相接中和堂喜聞今日耆英會來獻一杯延壽漿一杯可獲千年?願君一杯復一杯世上春秋都不管池塘生春草園柳?鳴禽三韓元老開宴中和堂白髮戴花手把金*?{觴}相勸酒雖道風流勝神仙亦何傷月留琴奏太平年願公酩酊莫辭醉人生無處似尊前斷送百年無過酒杯行到手莫留殘殷勤爲公歌一曲是何曲調萬年?此生無復見羲皇願君努力日日飮太平身世惟醉鄕紫霞洞中和堂管絃聲裏滿座佳賓皆是三韓國老白髮戴花手把金觴相勸酒蓬萊仙人却是未風流云云[俚語].

#高麗史71卷-志25-樂2-俗樂-紫霞洞-002
  ○侍中蔡洪哲所作也洪哲居紫霞洞扁其堂曰中和. 日邀耆老極?乃罷作此歌令家婢歌之詞皆仙語. 盖托紫霞之仙聞耆老會中和堂來歌此詞也.

#高麗史71卷-志25-樂2-三國俗樂-00-000
三國俗樂.

#高麗史71卷-志25-樂2-三國俗樂-00-001
○新羅百濟高勾麗之樂高麗?用之編之樂譜故附著于此詞皆俚語.

#高麗史71卷-志25-樂2-三國俗樂-新羅-000
新羅.

#高麗史71卷-志25-樂2-三國俗樂-新羅-001
東京[卽?林府].
○新羅昇平日久政化醇美靈瑞屢見鳳鳥來鳴國人作此歌以美之. 其所謂月精橋白雲渡皆王宮近地世傳有鳳生巖.

#高麗史71卷-志25-樂2-三國俗樂-新羅-002
東京.
○東京頌禱之歌也. 或臣子之於君父卑少之於尊長婦之於夫皆通. 其所謂安康卽?林府屬縣而亦名東京統於大也.

#高麗史71卷-志25-樂2-三國俗樂-新羅-003
木州[今淸州屬縣].
○木州孝女所作女事父及後母以孝聞. 父惑後母之?逐之女不忍去留養父母益勤不怠父母怒甚又逐之女不得已辭去. 至一山中見石窟有老婆遂言其情因請寄寓老婆哀其窮而許之. 女以事父母者事之. 老婆愛之嫁以其子. 夫婦?心勤儉致富. 聞其父母貧甚邀致其家奉養備至父母猶不悅. 孝女作是歌以自怨.

#高麗史71卷-志25-樂2-三國俗樂-新羅-004
余那山.
○余那山在?林境. 世傳書生居是山讀書擢第聯昏世族後掌試設宴其昏家喜而歌之. 自後掌試者設宴先歌此焉.

#高麗史71卷-志25-樂2-三國俗樂-新羅-005
長漢城.
○長漢城在新羅界漢山北漢江上. 新羅置重鎭後爲高勾麗所據羅人擧兵復之作此以紀其功焉.

#高麗史71卷-志25-樂2-三國俗樂-新羅-006
利見臺.
○世傳羅王父子久相失及得之築臺相見極父子之?作此以歌之號其臺曰利見. 盖取易利見大人之意也. 王父子無相失之理或出會隣國或爲質子未可知也.

#高麗史71卷-志25-樂2-三國俗樂-百濟-000
百濟.

#高麗史71卷-志25-樂2-三國俗樂-百濟-001
禪雲山.
○長沙人征役過期不至其妻思之登禪雲山望而歌之.

#高麗史71卷-志25-樂2-三國俗樂-百濟-002
無等山.
○無等山光州之鎭州在全羅爲巨邑. 城此山民賴以安樂而歌之.

#高麗史71卷-志25-樂2-三國俗樂-百濟-003
方等山.
○方等山在羅州屬縣長城之境. 新羅末盜賊大起據此山良家子女多被擄掠. 長日縣之女亦在其中作此歌以諷其夫不卽來救也.

#高麗史71卷-志25-樂2-三國俗樂-百濟-004
井邑.
○井邑全州屬縣. 縣人爲行商久不至其妻登山石以望之恐其夫夜行犯害托泥水之汚以歌之. 世傳有登岾望夫石云.

#高麗史71卷-志25-樂2-三國俗樂-百濟-005
智異山.
○求禮縣人之女有姿色. 居智異山家貧盡婦道. 百濟王聞其美欲內之. 女作是歌誓死不從.

#高麗史71卷-志25-樂2-三國俗樂-高勾麗-000
高勾麗.

#高麗史71卷-志25-樂2-三國俗樂-高勾麗-001
來遠城.
○來遠城在靜州卽水中之地. 狄人來投置之於此名其城曰來遠歌以紀之.

#高麗史71卷-志25-樂2-三國俗樂-高勾麗-002
延陽[延山府].
○延陽有爲人所收用者以死自效比之於木曰: “木之資火必有?賊之禍. 然深以收用爲幸雖至於灰燼所不辭也.”

#高麗史71卷-志25-樂2-三國俗樂-高勾麗-003
溟州.
○世傳書生遊學至溟州見一良家女美姿色頗知書. 生每以詩桃之女曰: “婦人不妄從人待生擢第父母有命則事可諧矣.” 生卽歸京師習擧業. 女家將納壻女平日臨池養魚魚聞警咳聲必來就食女食魚謂曰: “吾養汝久宜知我意.” 將帛書投之有一大魚跳躍含書悠然而逝. 生在京師一日爲父母具饌市魚而歸剝之得帛書驚異卽持帛書及父書徑詣女家壻已及門矣. 生以書示女家遂歌此曲. 父母異之曰: “此精誠所感非人力所能爲也.” 遣其壻而納生焉.

#高麗史71卷-志25-樂2-用俗樂節度-00-000
用俗樂節度.

#高麗史71卷-志25-樂2-用俗樂節度-00-001
○祀?丘社稷享太廟先農文宣王廟亞終獻及送神?交奏鄕樂. 冊王妃王太子王子王姬王太子加元服賓就幕歇引賓主去靴笏出就位?奏迎仙樂.

#高麗史71卷-志25-樂2-用俗樂節度-00-002
文宗二十七年二月乙亥敎坊奏: “女弟子眞卿等十三人所傳踏沙行歌舞請用於燃燈會.” 制從之. 十一月辛亥設八關會御神鳳樓觀樂敎坊女弟子楚英奏: “新傳抛毬樂九張機別伎抛毬樂弟子十三人九張機弟子十人.” 三十一年二月乙未燃燈御重光殿觀樂敎坊女弟子楚英奏: “王母隊歌舞一隊五十五人舞成四字或君王萬歲或天下太平.”

#高麗史71卷-志25-樂2-用俗樂節度-00-003
恭愍王十四年十月庚戌初王命有司習正陵祭樂. 及是日親閱之. 壬子命宰樞祭正陵奏所習之樂. 十五年十二月甲寅宰樞享河南王使郭永錫奏鄕唐樂以請觀我樂也. 十六年正月丙午告錫命于徽懿公主魂殿初獻奏太平年之曲亞獻奏水龍吟之曲終獻奏憶吹簫之曲. 二十一年正月乙卯王幸仁熙殿行祭奏鄕唐樂.

志卷第二十五.


#高麗史72卷-志26-00-00-00-000
志卷第二十六. 高麗史七十二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史72卷-志26-輿服1-00-00-000
輿服一.

#高麗史72卷-志26-輿服1-00-00-001
○東國自三韓儀章服飾循習土風. 至新羅太宗王請襲唐儀是後冠服之制稍擬中華. 高麗太祖開國事多草創因用羅舊. 光宗始定百官公服於是尊卑上下等威以明. 及顯宗南行文籍散逸制度施爲莫知其詳. 毅宗朝平章事崔允儀?集祖宗憲章雜采唐制詳定古今禮上而王之冕服輿輅以及儀衛鹵簿下而百官冠服莫不具載一代之制備矣. 事元以來開剃?髮襲胡服殆將百年及
大明
太祖高皇帝賜恭愍王冕服王妃群臣亦皆有賜. 自是衣冠文物煥然復新彬彬乎古矣謹採國史作輿服志.

#高麗史72卷-志26-輿服1-冠服-00-000
冠服[王冠服祭服視朝之服王妃冠服王世子冠服百官祭服朝服公服長吏公服冠服通制].

#高麗史72卷-志26-輿服1-冠服-王冠服-001
○王冠服. 靖宗九年十一月契丹主賜冠服.

#高麗史72卷-志26-輿服1-冠服-王冠服-002
文宗三年正月契丹主賜冠服.  九年五月契丹主賜冠服圭.  十一年三月契丹主賜冠服.  十九年四月契丹主賜九旒冠九章服玉圭.  三十二年六月宋神宗賜衣二對各金銀葉裝*柒匣盛一對. 紫花羅夾公服一領淺色花羅汗衫一領紅花羅繡夾三?一條紅花羅繡夾包?一條紅花羅繡勒帛一條白?綾夾袴一腰靴一?紅透背袋盛紅羅繡夾複二條腰帶二條各紅透背袋. 盛羅繡複一條金鍍銀匣盛一條. 玉一十六稻鏤塵百戱孩兒頭尾共一十事玳瑁?金?紅?成釘一條透犀一十七稻頭尾共一十事玳瑁?金?紅?成釘.

#高麗史72卷-志26-輿服1-冠服-王冠服-003
宣宗二年十一月遼主賜冠冕衣帶圭.

#高麗史72卷-志26-輿服1-冠服-王冠服-004
肅宗二年十二月遼主賜冠冕章服圭.  九年四月遼主賜衣對.

#高麗史72卷-志26-輿服1-冠服-王冠服-005
睿宗三年二月遼主賜冠冕衣帶.

#高麗史72卷-志26-輿服1-冠服-王冠服-006
仁宗二十年五月金主賜九旒冠一頂九章服一副玉圭一面.

#高麗史72卷-志26-輿服1-冠服-王冠服-007
明宗二年五月金主賜九旒冕一頂九章服一副玉圭一面.

#高麗史72卷-志26-輿服1-冠服-王冠服-008
神宗二年四月金主賜冠服.

#高麗史72卷-志26-輿服1-冠服-王冠服-009
康宗元年七月金主賜冠服.

#高麗史72卷-志26-輿服1-冠服-祭服-001
○祭服. 仁宗十八年四月詔定?禮服章王服冕九旒七章.

#高麗史72卷-志26-輿服1-冠服-祭服-002
毅宗朝詳定: 凡祀圓丘社稷*大廟先農服袞冕九旒. 每旒十二玉玉用赤白蒼相*閒. ?亦如之. 版廣八寸長一尺六寸前圓後方前高八寸五分. 後高九寸五分前?後仰玄表朱裏. 前後邃延靑紘靑?靑?靑?. 犀簪導長一尺二寸. 袞服玄衣五章繪以山龍華?火宗??裳四章繡以藻米???色?以爵韋. 今以帛代純以素?以五采繡山火貫於革帶白羅中單繡?領大帶素終?紐約用組組用赤白蒼三色織其垂與紳齊. 革帶白玉雙佩朱組綬絲網玉環繫衣上朱綠帶繫中單上素襪?帶. 赤?赤?赤純靑??帶.

#高麗史72卷-志26-輿服1-冠服-祭服-003
恭愍王十九年五月
太祖高皇帝賜冕服圭九寸冕靑珠九旒靑衣?裳九章?龍山華?火宗?五章在衣繡藻粉米??四章在裳. 白紗中單?領靑緣袖?蔽膝?色繡火山二章. 革帶金鉤*철玉佩赤白?綠四綵綬小綬二*閒施金環. 大帶表裏白羅紅綠白襪赤履奉祀朝覲之服也.

#高麗史72卷-志26-輿服1-冠服-視朝之服-001
○視朝之服. 國初制用?黃袍. 文宗十二年四月禮司奏: “伏准制旨御服備禮之時當服紅黃色其餘色可服者博考前典以奏. 今按律曆志黃者中之色君之服也唐史云: ‘天子服用赤黃遂禁士庶不得以三黃爲服.’ 又曰: ‘絳紗衣朔日受朝服之.’開元禮云: ‘皇帝祈穀圓丘服絳紗袍.’ 古史云: ‘一染謂之絳.’ 註: ‘?紅也.’ 然則帝王之服備禮則黃?絳三色如宴饗小會取其便宜今所服紅黃外更無餘色.”

#高麗史72卷-志26-輿服1-冠服-視朝之服-002
毅宗朝詳定: 凡正至節日朝賀大觀殿大宴儀鳳門宣赦奉恩寺謁祖眞八關會燃燈大會祈穀圓丘出宮王太子納妃醮戒冊王妃王太子臨軒發冊服?黃袍燃燈小會則服梔黃衣.

#高麗史72卷-志26-輿服1-冠服-視朝之服-003
忠烈王二十七年五月服色擬於上國以芝黃代?袍未幾復用黃袍.

#高麗史72卷-志26-輿服1-冠服-視朝之服-004
恭愍王十九年五月,
太祖高皇帝賜遠遊冠七梁加金博山附蟬七首上施珠翠犀簪導. 絳紗袍紅裳白紗中單黑領靑緣袖*군?紗蔽膝白假帶方心曲領紅革帶金鉤*철白襪黑?. 受群臣朝賀服之.

#高麗史72卷-志26-輿服1-冠服-王妃冠服-001
○王妃冠服. 恭愍王十九年五月
太祖高皇帝孝慈皇后賜冠服冠飾以七?二鳳花釵九樹小花如大花之數兩博?九鈿. 翟衣靑質繡翟九等. 素紗中單?領羅?爲緣以紅色蔽膝如裳色以?爲領緣繡翟二等. 大帶隨衣色革帶金鉤*철?綬靑襪靑?.

#高麗史72卷-志26-輿服1-王世子冠服-001
○王世子冠服. 文宗十一年三月契丹主賜冠服.  十九年四月契丹主賜九旒冠九章服牙笏.

#高麗史72卷-志26-輿服1-王世子冠服-002
肅宗五年十月遼主賜衣帶.  九年四月遼主賜衣對.

#高麗史72卷-志26-輿服1-冠服-百官祭服-001
○百官祭服. 仁宗十八年四月詔定?禮服章之制: 一品服亞獻以下侍中以上六員七旒冕五章二品服大常卿以下五祀獻官以上十五員五旒冕三章三品服功臣獻官通事舍人監察御史以下四十一員無旒冕.

#高麗史72卷-志26-輿服1-冠服-百官祭服-002
毅宗朝詳定: 七旒冕每旒十二玉玉用赤白蒼相*閒. ?亦如之前?後仰玄表朱裏. 前後邃延靑紘靑?靑?靑?犀簪導. 玄衣繪以華?火宗??裳繡以藻粉米????色?以爵韋純以素?以五采繡山火貫於革帶. 白羅中單大帶素終?紐約用組組用赤白蒼三色織其垂與紳齊革帶. 玉佩繫玄衣上朱綠帶繫中單上. 玉佩朱組綬素襪?帶赤?赤?赤純靑??帶. 亞獻以下*大尉司徒司空中書令侍中服之. 五旒冕每旒十二玉玉用赤白蒼相*閒?亦如之前?後仰. 玄表朱裏前後邃延靑紘靑?靑?靑?角簪導. 玄衣繪以宗?藻粉米?裳繡????色?以爵韋純以素?以五采繡山貫於革帶. 白羅中單大帶素終?紐約用組組用赤白蒼三色織其垂與紳齊革帶. 玉佩繫玄衣上玄黃帶繫中單上玉佩緇組綬素襪?帶赤?赤?赤純靑??帶. *大常卿光祿卿黃門侍郞殿中監籍田則有司農卿等服之. 三旒冕三章服衣?藻粉米裳繡?*大祝太史令*大常博士執禮奉禮堂上?律圓丘則上帝配主二大祝服之. 三旒冕一章服衣無章裳??尙衣奉御贊引贊者通事舍人御史圓丘則五帝大祝等服之. 平冕無旒衣裳無章革帶堂下?律*大樂令七祀功臣獻官謁者*大官令良?令守宮令郊社令掌牲令大官丞祝史等*大廟則*大廟令宮?令服之. 黑介?緋絹衣緋絹袴?塗銅赤革帶緋韋?齋郞服之.

#高麗史72卷-志26-輿服1-冠服-百官祭服-003
恭愍王十九年五月,
太祖高皇帝賜群臣陪祭冠服比中朝臣下九等遞降二等王國七等通服. 靑羅衣白紗中單?領袖?紅羅裙?緣紅羅蔽膝紅白大帶方心曲領革帶綬環白襪黑履冠五頂五梁至一梁角簪導. 服樣一副羅衣中單裙蔽膝大帶方心曲領白襪黑履全服*?{段}. 靑羅十一匹白羅十一匹紅羅六匹?羅四匹靑絹三十五匹白絹三十五匹紅絹十七匹?絹十匹生絹七十一匹. 綬樣三副紫錦綬一副銀環二赤錦綬一副鍮石銅環二綠錦綬一副鍮石銅環二綬料紫錦綬五副赤錦綬六副綠錦綬三十五副五色線七斤革帶銀鉤*철一副鍮石銅鉤*철一副. 第一等秩比中朝第三等服五梁冠革帶銀鉤*철紫錦綬銀環. 第二等秩比中朝第四等服四梁冠餘同前. 第三等秩比中朝第五等服三梁冠革帶銅鉤*철紫錦綬銅環. 第四等第五等秩比中朝第六等第七等服二梁冠赤錦綬銅環. 第六等第七等秩比中朝第八等第九等服一梁冠綠錦綬銅環.

#高麗史72卷-志26-輿服1-冠服-朝服-001
○朝服. 毅宗朝詳定: 凡正至節日朝賀每朔三大朝賀等事服之.

#高麗史72卷-志26-輿服1-冠服-朝服-002
恭愍王二十一年十一月敎: 象笏紅????羅朝服皆非本國之産今後侍臣外東西班五品以下用木笏角帶紬紵朝服.

#高麗史72卷-志26-輿服1-冠服-公服-001
○公服. 光宗十一年三月定百官公服: 元尹以上紫衫中壇卿以上丹衫都航卿以上緋衫小主簿以上綠衫.

#高麗史72卷-志26-輿服1-冠服-公服-002
毅宗朝詳定: 文官四品以上服紫紅?佩金魚常?六品以上服緋紅?佩銀魚官未至而特賜者不拘此例. 九品以上服綠閣門班武臣皆紫而不佩魚內侍茶房等官除本服外亦皆紫而不佩魚. 西京留守視尙書副留守視三品以下各依本品東南京副留大都護牧副使以上服紫佩金魚都護牧判官知州事以上衣帶魚從本品借紫緋不佩魚. 知州副使以下服紫緋者不得着紅?. 凡帶公侯伯通犀金玉班犀不佩魚宰臣樞密金玉班犀及方團毬路. 文官八座左右常侍御史大夫翰林學士承旨侍臣三品以上武官上將軍以上金班犀文武三品及侍臣給舍中丞以上班犀金塗銀文武四品以下常?官金塗銀犀. 閣門通事舍人以下祗候以上金塗銀?外官不許着犀兩府及承制文武三品以上四品知制誥翰林東宮侍講侍讀學士寶文閣直學士待制正四品知閣門內侍行頭員茶房侍郞以上?衫紅?. 官未至而特賜者不拘此例. 凡笏服紫緋者以象服綠者以木其制上挫下方.

#高麗史72卷-志26-輿服1-冠服-長吏公服-001
○長吏公服. 顯宗九年定長吏公服: 州府郡縣戶長紫衫副戶長以下兵倉正以上緋衫戶正以下司獄副正以上綠衫幷靴笏. 州府郡縣史深靑衫兵倉史諸壇史天碧衫無靴笏.

#高麗史72卷-志26-輿服1-冠服-冠服通制-001
○冠服通制. 成宗八年三月始定東西北面兵馬使玉帶紫襟兵馬副使紫衣帶劒.

#高麗史72卷-志26-輿服1-冠服-冠服通制-002
德宗三年正月詔百官衙仕常服紫衣無益於事若非扈從皆着?衫.

#高麗史72卷-志26-輿服1-冠服-冠服通制-003
神宗元年五月防戍中郞將許着有角?頭. 防戍中郞將本非使命故無角至是?許揷角.  五年四月始令文班五六品丞令帶犀爲?秩.

#高麗史72卷-志26-輿服1-冠服-冠服通制-004
高宗三十九年王許崔沆蒼頭著?頭. 舊例唯諸王宗室宮宅蒼頭著?頭謂之紫門假着. 權勢兩班家奴着?頭自沆始.

#高麗史72卷-志26-輿服1-冠服-冠服通制-005
忠烈王元年七月定朝官服章: 宰樞以上玉帶六品以上犀帶七品以下黑帶.  四年二月令境內皆服上國衣冠開剃蒙古俗剃頂至額方其形留髮其中謂之開剃. 時自宰相至下僚無不開剃唯禁內學館不剃左承旨朴恒呼執事官諭之於是學生皆剃.

#高麗史72卷-志26-輿服1-冠服-冠服通制-006
忠惠王後五年七月監察司令五敎兩宗僧皆著緇衣.

#高麗史72卷-志26-輿服1-冠服-冠服通制-007
恭愍王六年閏九月司天少監于必興上書: “玉龍記云: ‘我國始于白頭終于智異其勢水根木幹之地以黑爲父母以靑爲身.’ 若風俗順土則昌逆土則?風俗者君臣百姓衣服冠盖是也. 今後文武百官黑衣靑笠僧服黑巾大冠女服黑羅以順土風.” 從之.  十六年七月敎曰: “我國群臣冠服旣以土風所宜制定?有上下之辨不可易也. 近來輕改?便尊卑混淆. 今後諸君宰樞代言判書上大護軍判通禮門三司左右尹知通禮門黑笠白玉頂子三親從諸摠郞三司副使八備身前陪後殿護軍黑笠靑玉頂子諸正佐郞黑笠水精頂子省臺成均典校知製敎員及外方各官員黑笠隨品頂子縣令監務黑笠無臺水精頂子.”  九月百官始着笠朝謁.  二十一年五月命代言班主以上皆戴黑草方笠.  二十三年四月命宰相臺省重房閣門著笠.

#高麗史72卷-志26-輿服1-冠服-冠服通制-008
辛禑元年十二月始令各司胥吏著白方笠.  八年七月憲府與書雲觀啓: “我國木性不宜服黃白赤色衣.”  十三年六月始革胡服依
大明制. 自一品至九品皆服紗帽團領其品帶有差. 一品重大匡以上鈒花金帶二品兩府以上素金帶自開城尹及三品大司憲至常侍鈒花銀帶判事至四品素銀帶五六品至七品門下錄事注書密直堂後三司都事藝文春秋館典校寺成均館八九品外方縣令監務角帶東西班七品以下氈帽絲帶西班五六品高頂笠氈帽絲帶其仕諸都監各色者紗帽品帶指諭行首內侍茶房及承命出外者東西班時散勿論?以上紗帽品帶?外角帶兩府代言班主臺*?{諫}諸道按廉雨雪則高頂笠頂玉三都監五軍錄事宰樞所知印有角頭巾祿官仕時同三館各領尉正坎頭高頂笠直領纏帶白甲牽龍引駕及京外前銜正順以下高頂笠絲帶兩府前銜與見任同兩府封君前銜奉翊通憲本品冠服成均生員京外學生權務及無職士人高頂帽平頂頭巾絲帶別監小親侍給事紫羅頭巾細?纏帶樂官綠羅頭巾飯房水房燈燭上所[主宮中燈燭之人謂之燈燭上所.]高頂笠直領氈帽纏帶坎頭. 諸司胥吏平頂頭巾工商同. 百姓雖有職者高頂笠絲帶直領纏帶. 巡軍螺匠團領?衣纏帶唯所由團領?衣. 丁吏黃衣抄紫衣其頭巾與帶仍元制以其微賤不改.[抄者大內使令奴之名常著紫衣烏巾內侍奉命出使者率行.]

#高麗史72卷-志26-輿服1-冠服-冠服通制-009
恭讓王三年正月都評議使司請定平壤府土官冠服東西班爲頭各一人紗帽品帶其餘五六品高頂笠品帶七品以下高頂笠?兒知印主事平頂巾.

#高麗史72卷-志26-輿服1-輿輅-00-000
輿輅[王輿輅王世子輿輅命婦車].

#高麗史72卷-志26-輿服1-輿輅-王輿輅-001
○王輿輅. 靖宗九年十一月契丹主賜車輅.

#高麗史72卷-志26-輿服1-輿輅-王輿輅-002
文宗三年正月契丹主賜車輅. 九年五月又賜之. 十一年三月又賜之.  十九年四月契丹主賜象輅.

#高麗史72卷-志26-輿服1-輿輅-王輿輅-003
宣宗二年十一月遼主賜車輅.

#高麗史72卷-志26-輿服1-輿輅-王輿輅-004
肅宗二年十二月遼主賜車輅. 九年四月又賜之.

#高麗史72卷-志26-輿服1-輿輅-王輿輅-005
睿宗三年二月遼主賜車輅.

#高麗史72卷-志26-輿服1-輿輅-王輿輅-006
仁宗二十年五月金主賜象輅. 十月有事于*大廟乘之.  二十二年正月乘象輅祀圓丘.

#高麗史72卷-志26-輿服1-輿輅-王輿輅-007
毅宗朝詳定: 象輅朱漆金塗銀裝以象飾諸末. 駕?白馬六祀郊廟乘之. ?*?輦以*종{?}?爲屋朱漆金塗銅龍鳳裝金銀線織成黃盤龍?褥一案一長竿一?朱漆案鋪以紅繡長竿飾以銀龍頭上元燃燈八關會御樓大赦乘之. 其還闕乘平輦其制如?*?而無屋.

#高麗史72卷-志26-輿服1-輿輅-王輿輅-008
明宗二年五月金主賜象輅.

#高麗史72卷-志26-輿服1-輿輅-王輿輅-009
神宗卽位問宰輔云: “嗣王謁*大廟例乘上國所賜象輅今未受賜而卜?有日將修舊耶抑新製乎?” 宰輔曰: “宜用仁宗舊物.” 從之.  二年四月金主賜車輅.

#高麗史72卷-志26-輿服1-輿輅-王輿輅-010
康宗元年七月金主賜車輅.

#高麗史72卷-志26-輿服1-輿輅-王世子輿輅-001
○王世子輿輅. 文宗十一年三月契丹主賜車輅.  十九年四月契丹主賜車輅.

#高麗史72卷-志26-輿服1-輿輅-王世子輿輅-002
肅宗五年十月遼主賜車輅. 九年四月又賜之.

#高麗史72卷-志26-輿服1-輿輅-命婦車-001
○命婦車. 忠烈王二十九年五月依上國?例定: 諸王宰樞承旨班主夫人乘朱漆車三四品夫人黑漆車事竟不行.

#高麗史72卷-志26-輿服1-印章-00-000
印章[王印章王世子印章諸衙門印符驗].

#高麗史72卷-志26-輿服1-印章-王印章-001
○王印章. 靖宗九年十一月契丹主賜印綬.

#高麗史72卷-志26-輿服1-印章-王印章-002
文宗三年正月契丹主賜印綬.

#高麗史72卷-志26-輿服1-印章-王印章-003
宣宗二年十一月遼主賜印.

#高麗史72卷-志26-輿服1-印章-王印章-004
肅宗二年十二月遼主賜印.

#高麗史72卷-志26-輿服1-印章-王印章-005
仁宗二十年五月金主賜金印一面.

#高麗史72卷-志26-輿服1-印章-王印章-006
明宗二年五月金主賜金印一面駝紐.

#高麗史72卷-志26-輿服1-印章-王印章-007
神宗二年四月金主賜金印.

#高麗史72卷-志26-輿服1-印章-王印章-008
康宗元年七月金主賜金印.

#高麗史72卷-志26-輿服1-印章-王印章-009
忠烈王七年三月元賜駙馬國王宣命征東行中書省印. 先是王奏曰: “臣旣尙公主乞改宣命益駙馬二字.” 許之.  八年九月元賜駙馬國王印.

#高麗史72卷-志26-輿服1-印章-王印章-010
恭愍王十九年五月,
太祖高皇帝賜金印一顆龜紐?綬其文曰‘高麗國王之印.’

#高麗史72卷-志26-輿服1-印章-王世子印章-001
○王世子印章. 肅宗五年十月遼主賜印綬.

#高麗史72卷-志26-輿服1-印章-王世子印章-002
忠烈王十七年九月元賜金印.

#高麗史72卷-志26-輿服1-印章-諸衙門印-001
○諸衙門印. 忠烈王五年五月元賜僉議府正四品銅印一顆.  七年九月元陞僉議府爲從三品鑄印賜之.  十九年三月元賜兩臺銀印一顆.

#高麗史72卷-志26-輿服1-印章-諸衙門印-002
恭愍王十八年六月以諸衙門印信?小?收禮儀司改鑄新印賜之.

#高麗史72卷-志26-輿服1-印章-諸衙門印-003
辛禑二年五月改鑄六曹印以舊印小也.  七年九月以中外官印制無等改鑄之.

#高麗史72卷-志26-輿服1-印章-符驗-001
○符驗. 辛禑十二年正月,
太祖高皇帝收納前元給付鋪馬蒙古文字八道  頒降符驗雙馬四道玄字四十七號玄字四十八號玄字四十九號玄字五十號單馬二道洪字二十二號洪字二十三號起船二道安字一千三百三十六號安字一千三百三十七號.

#高麗史72卷-志26-輿服1-儀衛-00-000
儀衛[朝會儀仗法駕衛仗燃燈衛仗八關衛仗西南京巡幸衛仗奉迎衛仗宣赦儀仗].

#高麗史72卷-志26-輿服1-儀衛-朝會儀仗-001
○凡遇大禮大朝會則有內外儀仗. 毅宗朝詳定: 大觀殿朝會節日正至賀禮殿庭水精杖一在左鉞斧一在右都將各二人[放角紫衣束帶.]大傘一在左陽傘一在右軍士六人[?紗帽子紫小袖衣束帶.]罕一在左畢一在右軍士四人[衣帶同前.]莊嚴弓十二將校十二人分左右.[放角紫衣束帶.] 白甲隊領都將二人[放角紫衣佩刀執旗.]將校二人[衣服同前.]軍士五十人分左右.[衣甲把小旗槍.] 銀粧長刀隊領將校二人[放角紫衣束帶佩刀執旗.]軍士十人分左右.[立角寶祥花衣假銀帶.] 銀骨朶子隊領將校二人[服執同前隊.]軍士十人分左右.[?紗帽子紫小袖衣束帶.] 黑?斫子紅羅號隊領將校二人[服執同銀粧長刀隊.]軍士十人分左右[紫冠紅背子綠羅汗衫.]哥舒捧二十軍士二十人分左右[立角寶祥花大袖衣假銀帶.]絞床一軍士二人[?紗帽子紫小袖衣束帶.]筆硏案一軍士二人[衣服同前.]銀毬仗殿省南班員二十人分左右[紫公服紅?.]衙仗一百人[放角紫公服??執杖子.]中禁班領指諭二人[放角紫衣束帶佩刀.]行首二人[衣帶同上執旗.]班士十四人[放角紫衣束帶八人佩刀先排六人執彈弓.]都知班領指諭二人[衣帶與中禁指諭同.]行首二人[衣服與中禁行首同.]班士十人[放角紫衣束帶把黑?紅羅號斫子.]殿上上將軍二人千牛大將軍二人?分左右[放角紫衣紅?.]千牛備身將軍四人備身將軍四人各分左右.[放角紫衣束帶佩刀.] 殿門外儀衛如常儀. 宣麻朝會則上將軍二人大將軍二人[紫衣紅?.]備身將軍八人分立於殿上左右[紫衣束帶佩刀.]中禁十人都知十人各分立於殿庭左右儀衛只設陽雨傘絞床筆硏案. 若立春及人日凡殿門外朝會上將軍二大將軍二備身將軍八分立於殿庭左右中禁十人都知十人分立於殿門內外凡儀注如上儀.

#高麗史72卷-志26-輿服1-儀衛-朝會儀仗-002
高宗十六年十一月詔諸備身將軍上大將軍指諭牽龍引駕復着錦衣.

#高麗史72卷-志26-輿服1-儀衛-朝會儀仗-003
恭讓王二年正月衛尉判事李敏道倣中國制製新儀仗: 持仗人皆着靑紅染布衣?以錦紋或着帽或着笠. 文宗元年七月門下省奏: “謹按前典戟之爲制如槍兩?施刃其端. 魏武帝門戟用蝦?頭以懸?旒長一丈二尺雜以靑黃. 今宮殿及*大廟門戟皆作鬼面實無所據. 乞依古制改?爲蝦?頭.” 從之.

#高麗史72卷-志26-輿服1-儀衛-法駕衛仗-001
○凡法駕衛仗. 毅宗朝詳定: 先排隊領將軍一[錦衣束帶佩長刀執旗騎.]將校六人[放角紫衣束帶佩刀執旗.]軍士一百人分左右.[紫衣執長刀.] 淸遊隊領都將二人[紫衣佩長刀執旗騎.]將校十人[紫衣束帶佩刀執旗騎.]軍士二百人[靑衣同心??騎.]金吾折衝都尉將軍二人[衣紫甲佩長刀執旗騎.]將校四人[衣服同前.]軍士八十人[??鐵甲騎.]金吾果毅將校二人[服色同前隊.]軍士八十人分左右[甲騎與折衝隊同.]行漏輿一中道淸道一人[?角紫衣*(??){束}帶執杖.]軍士八人[立角紫寶祥花衣假銀帶.]太史局吏二人分左右.[放角紫衣.] 虞侯?飛隊領將校二人[衣甲佩刀執旗騎.]軍士四十八人分左右.[??甲騎.] 防牌隊領都將二人[衣甲佩刀執旗騎.]將校六人[衣服同前.]軍士一百人[衣皮甲持小旗槍.]?飛將校二人[鐵甲執旗騎.]軍士二十四人分左右[衣甲佩刀騎.]前行繡鞍馬十二匹甲馬八匹控軍士四十人[立角紫寶祥花大袖衣假銀帶.]景靈殿判官中道淸道一人[?角紫衣紅*(??){?}束帶執杖子.]軍士九人[?紗帽紫小袖衣束帶.]行爐茶擔各一軍士四人[服與前行馬控軍士同.]彩羅幡十分左右軍士二十人[立角繡抹額隨幡色大袖衣銅鍍金帶.]引將校二人[放角紫衣佩刀執旗.]黃繡幡十分左右軍士二十人引將校二人[衣服?同前.]靑曲柄大傘一中道靑陽傘二分左右拱鶴八人[金?帽子錦衣束帶.]平輦一引駕一人[放角錦衣束帶執杖子.]護輦都將二人將校二人分前後[?放角錦衣束帶佩長刀.]拱鶴三十二人[立角寶祥花衣假銀帶.]銀毬仗四十殿省南班員分左右[紫公服紅?騎.]御甲擔一中道拱鶴四人[立角寶祥花大袖衣假銀帶.]靑曲柄大傘一中道黃傘一在左紅傘一在右拱鶴八人[金?冒子錦衣束帶.]?*?一中道引駕一人護軍都將二人將校二人拱鶴四十八人.[衣帶?如奉平輦人.] 銀粧長刀隊領將校二人[放角紫衣束帶佩刀執旗.]軍士二十人[立角寶祥花大袖衣假銀帶.]絞床水灌子各一分左右軍士四人[金?冒子錦衣假銀帶.]國印書詔寶擔各一分左右中書主寶吏一人[紫衣??陪其後.]軍士十六人[立角紫寶祥花大袖衣假銀帶.]符寶郞一在道右[具公服騎.]中衛軍旗一在左軍士二人[衣甲兜牟.]拱鶴軍旗一在右軍士二人[衣服同前.]靑龍幢二白虎幢二朱雀幢二玄武幢二紅繡幢二分左右軍士二十人[立角繡*末{抹}額大袖衣各隨幢色假銀帶.]靑幢十赤幢十白幢十黃幢十黑幢十分左右軍士一百人[服色同前.]引將校二人.[服色與銀粧長刀隊將校同.] 銀骨朶子隊領將校二人[衣服同前.]軍士四十人.[金?冒子紫窄袖衣假銀帶.] 銀粧長刀隊領將校二人[放角紫衣束帶佩刀執旗.]軍士二十人分左右.[立角寶祥花大袖衣假銀帶.] 銀斫子紅羅號隊領將校二人[服執同前隊.]軍士二十人.[紫羅冠緋羅背子綠羅汗衫紫繡包?.] 絲戟小旗槍隊領將校二人[服執同前隊.]軍士四十人分左右[衣鐵甲.]銀斫子紅羅號四軍士八人[衣朱甲.]莊嚴弓十二將校十二人分左右[放角錦衣束帶.]戟幡四軍士八人[衣白甲.]罕一在左畢一在右軍士四人[錦冒子錦衣紅?帶.]靜鞭承旨四人分左右[放角錦衣束帶.]節六旌二各分左右旌節郞八人[紫公服紅?騎.]水精杖一在左郞將一員鉞斧一在右郞將一員[竝放角錦衣束帶.]中禁班領指諭二人[放角錦衣束帶佩刀.]行首二人[衣紫甲佩刀執旗.]班士三十六人竝分左右[衣紫甲佩刀先排執彈弓.]都知班領指諭二人[衣服與中禁指諭同.]班士二十人分左右[放角錦衣把黑?紅羅號斫子.]行首二人[佩刀執旗.]紅繡扇十二孔雀扇四蟠龍扇二承旨三十六人分左右[放角錦衣束帶.]孔雀傘二分左右黃傘一在左紅傘一在右軍士十二人[金?帽子錦衣束帶.]御牽龍二十二人[金?帽子錦衣金塗銀束帶.]御輅一中道奉輅都將二人將校二人[放角錦衣束帶佩刀.]拱鶴一百五十人[武弁冠緋寶祥花衣銅鍍金帶.]銀斫子紅羅號四郞將四人分左右[金?帽子錦衣或別將充.]內侍官分左右御弓箭將軍一人中道[錦衣束帶騎.]承制員仗內橫行雨傘二在玄武幢後分左右夾傘四人[金?帽子錦衣束帶.]後行馬八匹控軍士十六人[立角寶祥花大袖衣假銀帶.]後擁馬四匹分左右控軍士八人[錦帽子寶祥花衣假銀帶.]左上將軍一人右上將軍一人千牛大將軍二人分左右[?錦衣紅?騎.]千牛備身將軍四人備身將軍四人分左右.[?衣紫甲佩長刀執旗騎.] 龍虎衛身隊領都將二人[衣甲佩刀執旗騎.]將校三十人[衣甲佩刀執旗騎.]軍士六百人.[??甲騎.] 白鐵甲小旗槍隊領都將二人將校十二人[?衣甲佩刀執旗.]軍士二百人分左右後殿祗應官分左右監察御史二人分左右駕後金吾折衝都尉二人[衣皮甲佩刀執旗騎.]將校四人[衣服同上騎.]軍士八十人.[衣鐵甲騎.] 玄武隊領都將二人[衣甲佩刀執旗.]將校六人[衣服同前.]軍士二百人[衣甲翊衛鷹揚軍充.]太僕馬二十匹控軍士四十人[帽子小袖衣束帶.]雨傘二十軍士二十人[衣服同前.]後殿領將軍一[錦衣紅?束帶佩刀執旗騎.]將校五人[放角紫衣佩長刀執旗.]軍士一百人[紫衣執長刀.]郊廟則冊祝敎書樓子若干在鹵簿赤龍大旗之次中道淸道一人[?角紫衣執杖子.]護樓子將校若干[放角紫衣束帶佩刀執旗.]軍士若干[立角緋大袖衣假銀帶.]引駕敎坊樂官一百人分左右[放角紫公服紅?.]安國伎一部雜伎一部各四十人分左右高昌伎一部十六人在左天竺伎一部十八人在右宴樂伎一部四十人分左右吹角軍一部二十人分左右?在駕前[立角紫寶祥花大袖衣假銀帶.]吹螺軍一部二十四人在駕後[?紗帽子紫衣假銀帶.]駕後中道太子公侯伯宰臣左文班右武班郊廟親祀回駕至儀鳳門頒德音環列爲充庭之儀.

#高麗史72卷-志26-輿服1-儀衛-法駕衛仗-002
高宗十二年九月王幸乾聖寺崔瑀在其家樓上望見駕前拱駕軍着黑帽曰: “此亦近衛不宜着黑帽.” 因奏請: “盖陪拱鶴軍依牽龍例着金?帽.” 從之. 非法駕着金?帽始此.

#高麗史72卷-志26-輿服1-儀衛-法駕衛仗-003
忠烈王二十七年五月黃傘僭擬上國以紅傘代之. 遂除舞蹈警?之禮.  三十年復用黃傘.

#高麗史72卷-志26-輿服1-儀衛-燃燈衛仗-001
○上元燃燈. 奉恩寺眞殿親幸衛仗. 毅宗朝詳定: 先排隊領將軍一[錦衣束帶佩刀執旗騎.]將校六人[放角紫衣束帶佩刀執旗.]軍士一百人分左右.[紫衣把長刀.] 淸遊隊領都將二人[紫衣束帶佩刀執旗騎.]將校六人[衣服同前.]軍士一百人.[靑衣同心??騎.] 防牌隊領將校十人[衣甲佩刀執旗.]軍士二百人分左右.[衣甲白?小旗槍.] 白甲隊領都將二人將校十人[衣服同前隊.]軍士一百五十人分左右.[衣鐵甲把小旗槍.] 銀骨朶子隊領將校二人[放角紫衣佩刀執旗.]軍士四十人分左右[?紗帽子紫小袖衣.]景靈殿判官中道淸道一人[?角紫衣執杖子.]軍士九人[?紗帽子紫小袖?衫假銀帶.]行爐茶擔中道軍士四人[立角寶祥花大袖衣假銀帶.]前行馬十四匹引將校二人[放角紫衣佩刀執旗.]拱軍士二十八人分左右.[服同行爐茶擔軍士.] 銀粧長刀隊領將校二人[服執同銀骨朶子隊.]軍士二十人分左右[服同前行馬控軍士.]絞床水灌子各一分左右軍士四人[錦帽子錦衣假銀帶.]御甲擔一中道軍士四人.[服同銀粧長刀隊.] 銀?斫子紅羅號隊領將校二人[服同銀粧長刀隊.]軍士二十人分左右[紫羅冠紅背子綠羅汗衫紫繡包?.]國印書詔寶擔各一分左右軍士十二人[?紗帽子小袖?衫假銀帶.]銀毬杖四十殿省南班員分左右[紫公服紅?騎.]莊嚴弓十二將校十二人分左右[放角錦衣束帶.]次左右侍臣罕一在左畢一在右軍士四人[錦帽子錦衣束帶.]戟幡四軍士四人分左右[白甲兜牟.]紅羅銀斫子四軍士四人分左右[衣朱甲.]孔雀傘一中道軍士四人[金?帽子錦衣束帶.]黃傘一在左紅傘一在右各軍士二人[衣服同前.]引駕一人[放角錦衣束帶執杖子.]平兜輦一中道護輦都將二人將校二人[放角錦衣束帶佩刀.]軍士三十二人[服同御甲擔.]紅繡扇十二孔雀扇四盤龍扇二各分左右承旨十八人[放角錦衣束帶.]水精杖一在左鉞斧一在右郞將各二人[服同前.]靜鞭承旨四人[服同前.]節六旌二各分左右旌節郞八人[紫公服紅?騎.]孔雀傘一中道軍士四人[金?帽子錦衣束帶.]黃傘一在左紅傘一在右各軍士二人[衣服同前.]引駕一人[服執同平兜輦引駕.]?*?輦一中道護輦都將二人將校二人軍士四十八人[衣服與護平輦人同.]中禁班領指諭二人[放角錦衣束帶佩刀.]行首二人[衣紫甲佩刀執旗.]班士二十人[衣甲十二人佩刀先排八人執彈弓.]都知班領指諭二人[衣服與中禁指諭同.]行首二人[放角錦衣束帶佩刀執旗.]班士二十人[放角錦衣束帶把黑?紅羅號斫子.]御牽龍二十二人[金?帽子錦衣束帶.]紅羅號銀斫子四郞將四人[金?帽子錦衣束帶.]內侍官分左右御弓箭將軍一人中道[錦衣束帶騎.]承制員仗內橫行左右上將軍二人[錦衣紅?騎.]左右千牛大將軍二人[衣服同前.]千牛備身將軍四人備身將軍四人各分左右[錦衣束帶佩刀騎.]後殿祗應官分左右監察御史二分左右. 玄武隊領都將二人[衣紫甲佩刀執旗.]將校十人[衣服同前.]軍士一百人分左右[衣皮甲把長刀.]後行馬四匹控軍士八人.[?紗帽子小袖衣腰帶.] 衛身馬隊領都將二[衣甲佩刀執旗騎.]將校二人分左右[服執同上騎.]軍士四百人分左右.[??甲騎.] 後殿隊領將軍一[放角錦衣佩刀執旗騎.]將校五人[紫衣束帶佩刀執旗.]軍士一百人分左右[紫衣執刀.]引駕敎坊樂官一百人分左右安國伎雜伎各四十人分左右吹角軍士十六人分左右?在駕前吹螺軍士二十四人在駕後.

#高麗史72卷-志26-輿服1-儀衛-八關衛仗-001
○仲冬八關會出御看樂殿衛仗. 毅宗朝詳定: 儀衛士三千二百七十六人左右黃龍大旗各一植在殿階之東西稍南護旗將校二人[放角紫衣束帶佩刀執旗.]軍士四十人[平巾??袴緋衣.]衙仗將校一百人.[放角紫公服執藤杖子坐殿後分立銀毬仗之次.] 先排隊領將軍一[錦衣束帶佩刀執旗.]將校六人[放角紫衣束帶佩刀執旗.]軍士一百人.[紫衣束帶執刀.] 淸遊隊領都將二人將校六人[衣佩?同前隊.]軍士一百人.[靑衣同心束帶??.] 防牌隊. 領都將二人[衣甲佩刀執旗.]將校十人[衣服同前.]軍士二百人.[衣甲防牌執小旗槍在白甲隊外.] 白甲隊領都將二人將校十二人[衣服?同前隊.]軍士一百五十人[衣甲執旗槍.]至駕後環衛坐殿後擁立第三階左右前行馬十四匹引將校二人[放角紫衣束帶執旗佩刀.]控軍士二十八人[立角紫寶祥花大袖衣假銀帶分左右在仗內.]駕前景靈殿員一中道國印書詔寶擔各一分左右軍士十六人[?紗帽子紫小袖衣束帶.]中書主寶吏一人陪其後行爐茶擔各一軍士四人御甲擔一中道軍士四人[立角寶祥花大袖衣假銀帶.]絞床水灌子各一軍士四人[衣服同前.]孔雀大傘一在輦前中道拱鶴四人黃傘一在左紅傘一在右軍士六人[金?帽子錦衣束帶.]平兜輦一引駕一人[放角錦衣束帶執杖子.]奉輦都將二人[放角錦衣束帶佩長刀.]將校二人[衣服同前.]拱鶴三十二人.[立角寶祥花大袖衣假銀束帶.] 骨朶子隊領將校二人[放角紫衣佩刀執旗.]軍士四十人分左右[黑帽子紫小袖衣在毬仗外.]銀毬仗四十殿省南班員分左右.[紫公服紅?.] 銀粧長刀隊領將校二人[服執同前隊.]軍士二十人在侍臣行外[服與奉輦拱鶴同.]銀斫子紅羅號四軍士四人[衣朱甲.]粧嚴弓十二將校十二人[放角錦衣紅?束帶.]戟幡四軍士八人.[衣白甲.] 銀?斫子紅羅號隊領將校二人[服執同銀粧長刀隊.]軍士二十人分左右[紫羅冠紅背子綠羅汗衫紫繡包?.]罕一在左畢一在右拱鶴軍士四人[錦帽子錦衣紅?束帶.]靜鞭承旨四人分左右[放角錦衣束帶.]旌二節六分左右旌節郞八人[紫公服紅?具穿執.]水精杖一在左鉞斧一在右郞將各二人[?放角錦衣束帶郞將或別將充.]中禁班領指諭二人分左右[放角錦衣束帶佩刀.]行首二人[衣紫甲佩刀執旗.]班士二十人[衣紫甲先排六人執彈弓十四人佩刀.]都知班領指諭二人分左右[放角錦衣束帶佩刀.]行首二人[放角錦衣束帶佩刀執旗.]班士二十人分左右[放角錦衣束帶把黑?紅羅號斫子.]紅繡扇八孔雀扇四蟠龍扇二承旨十四人分左右[放角錦衣束帶.]孔雀大傘一在輦前中道指諭將校一人[服同前.]拱鶴軍士四人[金?帽子錦衣束帶.]千牛備身將軍四人備身將軍四人各分左右[衣紫甲佩刀執旗.]坐殿後升上階分左右左右上將軍二人千牛大將軍二人?分左右[錦衣紅?.]坐殿後升立負?左右黃傘一在左紅傘一在右軍士六人[金?帽子錦衣束帶.]?*?輦一引駕及都將將校與平輦同奉輦拱鶴四十八人[衣服與奉平輦軍士同.]銀斫子四分左右都將四人[金?帽子錦衣束帶.]御牽龍班二十二人.[服同前.] 玄武隊領都將二人[衣紫甲佩刀執旗.]將校十人[衣佩同前.]軍士一百人.[靑衣同心束帶把長刀.] 衛身隊領都將二人將校二十人分左右[衣甲佩長刀執旗.]軍士四百人分左右.[衣甲佩弓箭.] 後殿隊領將軍一[錦衣束帶佩長刀執旗.]將校五人[放角紫衣佩刀執旗.]軍士一百人[紫衣束帶執長刀?在環衛後.]引駕敎坊樂官一百人分左右坐殿後第二階左右升立吹角軍士三十人在駕前分左右吹螺軍士三十人在駕後宣?後敎坊樂官曲直華盖近仗儀衛以次上階.

#高麗史72卷-志26-輿服1-儀衛-西南京巡幸衛仗-001
○西南京巡幸衛仗. 毅宗朝詳定: 先排隊領將軍一[放角紫衣束帶佩刀執旗騎.]將校二人[紫衣束帶佩刀執旗.]軍士二十人分左右[紫衣執刀.]五方旗各一引將校五人[服執同前隊.]夾軍士十人.[平巾?緋衣?袴.] 淸遊隊領都將四人[放角紫衣束帶佩刀執旗騎.]將校四人[紫衣束帶佩刀執旗騎.]軍士四十人分左右.[靑衣同心束帶??騎.] 白甲隊領都將二人[放角紫衣佩刀執旗.]將校二人[紫衣束帶佩刀執旗.]軍士八十人分左右.[靑衣同心束帶把絲戟小旗槍.] 骨朶子隊領將校二人[服執同前隊.]軍士十二人分左右[?紗帽子紫紬小袖衣束帶.]景靈殿判官中道淸道一人[?角紫衣束帶執杖子.]軍士六人[服與骨朶子隊軍士同.]行爐茶擔各一中道軍士六人[立角寶祥花大袖衣假銀帶.]前行馬十二匹控軍士二十四人分左右.[衣帶同前.] 銀粧長刀隊領將校二人[紫衣佩刀執旗.]軍士十人分左右[立角寶祥花大袖衣束帶.]絞床水灌子各一中道軍士四人[服與骨朶子隊軍士同.]御甲擔一中道軍士四人.[服同前隊.] 白?斫子紅羅號隊領將校二人[紫衣佩刀執旗.]軍士十二人分左右[紫羅冠紅背子綠羅汗衫.]國印書詔寶擔各一分左右中書主寶吏一人陪其後軍士十二人[服與絞床水灌子軍士同.]細弓箭將校六人[紫衣束帶.]紫繡扇一十分左右承旨十人[放角紫衣束帶.]靑大傘一夾軍士六人[?紗帽子紫衣束帶.]陽傘一軍士四人[衣服同前.]靜鞭承旨四人[服與前隊承旨同.]水精杖一在左鉞斧一在右都將二人[紫衣放角束帶.]引駕一人[放角紫衣束帶執杖子.]中禁班領指諭二人[紫衣束帶佩刀.]行首二人[紫衣束帶佩刀執旗.]班士二十人分左右[紫衣束帶佩刀先排執彈弓.]都知班領指諭二人[放角紫衣束帶佩刀.]行首一人[紫衣束帶佩刀執旗.]班士十六人分左右[紫衣束帶把紅羅號黑?斫子.]御輦中道護輦牽龍班班士十四人[金?帽子紫衣束帶.]控鶴二十四人[紫羅冠紫衣束帶.]轎子一中道護轎子將校一人[紫衣束帶佩刀.]軍士三十人[服與御輦拱鶴同.]內侍官分左右御弓箭將軍一人中道[放角紫衣束帶騎.]承制員仗內橫行左右上將軍二人[放角紫衣束帶騎.]千牛大將軍二人千牛備身將軍四人備身將軍四人?分左右[衣服同前.]後殿官監察御史分左右. 玄武隊領都將二人[放角紫衣束帶佩刀執旗.]將校二人[紫衣束帶佩刀執旗.]軍士三十人分左右[靑衣同心束帶執刀.]後行馬四匹控軍士十二人.[?紗帽子紫紬小袖衣束帶.] 衛身馬隊領都將二人[放角紫衣束帶佩刀執旗騎.]將校二人[紫衣束帶佩刀執旗騎.]軍士三十人[靑衣同心??騎.]細弓箭軍士四十六人分左右[靑衣束帶.]雨傘一軍士四人.[服與後行馬控軍士同.] 後殿隊領將軍一人都將二人[?放角紫衣束帶佩刀執旗騎.]將校二人[紫衣束帶佩刀執旗.]軍士三十人分左右[紫衣束帶佩刀.]巡檢左右府領都將二人[放角紫衣佩刀執旗騎.]指諭六人[郞將別將散員交差衣佩同上.]軍士一百五十人[靑紫衣執兵仗.]隨駕敎坊樂官四十五人淸樂五人吹角軍士一十人在駕前分左右吹螺軍士一十人在駕後.

#高麗史72卷-志26-輿服1-儀衛-奉迎衛仗-001
○西南京巡幸回駕奉迎衛仗. 毅宗朝詳定: 先排隊領將軍一[錦衣束帶佩刀執旗騎.]將校六人[放角紫衣束帶佩刀執旗.]軍士一百人分左右.[紫衣執刀.] 淸遊隊領都將二人[放角紫衣束帶佩刀執旗騎.]將校六人[衣服同前.]軍士一百人分左右.[靑衣同心??騎.] 防牌隊領將校十人[衣甲佩刀執旗.]軍士二百人分左右.[衣甲白?小旗槍.] 白甲隊領都將二人將校十人[服執?同前隊.]軍士一百五十人分左右.[衣甲絲戟小旗槍.] 銀骨朶子隊領將校二人[放角紫衣束帶佩刀執旗.]軍士四十人分左右[?紗帽子紫小袖衣.]景靈殿判官中道淸道一人[?角紫衣執杖子.]軍士九人[?紗帽子紫小袖衣假銀帶.]行爐茶擔各一軍士四人[立角寶祥花大袖衣假銀帶.]前行馬十四匹控軍士二十八人分左右.[服色與行爐茶擔軍士同.] 銀粧長刀隊領將校二人[放角紫衣佩刀執旗.]軍士二十人分左右[服色與前行馬軍士同.]絞床水灌子各一分左右軍士四人[錦帽子錦衣假銀帶.]御甲擔一中道軍士四人.[服同銀粧長刀隊.] 銀?斫子紅羅號隊領將校二人[放角紫衣束帶佩刀執旗.]軍士二十人分左右[紫羅冠紅背子綠羅汗衫.]國印書詔寶擔各一分左右軍士十二人[?紗帽子紫小袖衣假銀帶.]莊嚴弓十二將校十二人[放角錦衣束帶.]孔雀傘一中道軍士六人黃傘一在左紅傘一在右軍士四人[金?帽子錦衣束帶.]引駕一人[放角錦衣束帶執杖子.]平輦一中道護輦都將二人將校二人[放角錦衣束帶佩刀.]軍士三十二人[立角寶祥花大袖衣假銀帶.]銀毬仗殿省南班員四十人分左右[紫公服紅?騎.]孔雀傘一中道軍士六人紅黃傘各一如平兜輦前?*?輦一中道護輦都將二人將校二人軍士四十八人[衣服與護平輦人同.]罕一在左畢一在右軍士四人[錦帽子錦衣束帶.]靜鞭承旨四人[放角錦衣束帶.]水精杖一在左鉞斧一在右都將二人[服同靜鞭承旨.]銀斫子紅羅號四軍士四人[衣朱甲.]戟幡四分左右軍士八人[衣白甲.]中禁班指諭二人[放角錦衣束帶佩刀.]行首二人[衣甲佩刀執旗.]班士二十人[衣甲佩刀先排執彈弓.]都知班領指諭二人[衣服與中禁都將同.]行首二人[放角錦衣束帶佩刀執旗.]班士二十人[放角錦衣束帶把紅羅號黑?斫子.]紅繡扇十二孔雀扇四蟠龍扇二承旨十八人分左右[放角錦衣束帶.]靑曲柄大傘一中道夾軍士四人[金?帽子錦衣束帶.]陽傘一中道夾軍士二人[衣帶同前.]御輦中道牽龍班行首二人軍士二十人[衣帶?同前.]銀斫子紅羅號四郞將四人[服同靑曲柄大傘夾軍士.]上將軍二人大將軍二人[錦衣紅?騎.]千牛備身將軍四人各分左右[錦衣束帶佩刀騎.]後行馬四匹控軍士八人.[?紗帽子紫小袖衣假銀帶.] 玄武軍隊領都將二人[衣紫甲佩刀執旗.]將校十人[衣服同前.]軍士一百人分左右.[衣皮甲執刀.] 衛身馬隊領都將二人[衣甲佩刀執旗騎.]將校二十人[服執騎同前.]軍士四百人分左右.[??甲騎.] 後殿隊領將軍一[放角錦衣束帶佩刀執旗騎.]將校五人[紫衣束帶佩刀執旗.]軍士一百人分左右[紫衣執刀.]雨傘二軍士二人[?紗帽子紫小袖衣假銀帶.]敎坊樂官一百人分左右安國伎四十人雜劇伎一百六十人各分左右吹角軍士十人?在駕前吹螺軍士十人在駕後各分左右駕至儀鳳門頒德音環衛爲充庭之儀.

#高麗史72卷-志26-輿服1-儀衛-宣赦儀仗-001
○宣赦儀仗. 高宗八年十月御儀鳳樓宣赦. 儀仗用執擎軍一千六百九十三人指諭將校一百四人中禁都知二十人左右旌節南班員十人左右銀毬仗南班員四十人?分毬庭左右. 其儀?*?輦指諭二人軍士四十八人平兜輦指諭二人軍士三十二人大傘指諭一人軍士八人追傘軍士四人陽傘軍士八人雨傘軍士四人戟幡白甲軍八人銀槍朱甲軍八人黃繡幡軍士四人御甲擔軍士四人絞床水灌子軍士四人書冊筆硯軍士四人行爐茶擔軍士四人紅背子二十人指諭二人長刀軍士二十人指諭二人骨朶子軍士四十人指諭二人金?帽子軍士四人指諭二人注陪軍士十二人前行馬軍士二十八人指諭二人後行馬軍士八人彩羅幡十軍士二十人指諭二人黃羅幡六軍士十二人指諭二人白羅幡四軍士八人指諭二人黑羅幡黃羅幡靑幡幢紅羅幡白幡幢各十軍士各二十人指諭各二人印陪軍士十二人秘書省淸坪軍士四人尙舍倚子軍士九人馬一軍士四人先排軍一百人指諭六人前遊馬軍一百人指諭六人防牌軍二百人玄武軍一百五十人指諭各十人白甲軍一百五十人指諭十二人衛身馬軍四百人指諭五人弓箭將校十二人赦旨都監直將校二人.

#高麗史72卷-志26-輿服1-鹵簿-00-000
鹵簿[法駕鹵簿燃燈鹵簿八關鹵簿巡幸奉迎鹵簿宣赦鹵簿小駕鹵簿王太子鹵簿百官儀從外官衙從].

#高麗史72卷-志26-輿服1-鹵簿-法駕鹵簿-001
○法駕鹵簿. 毅宗朝詳定: 第一引開城令中道淸道拱鶴一人[?角紫衣束帶執杖.]錦絡縫衣軍十人冷里軍六人分左右[?紗帽子紫小袖衣假銀帶.]散手軍十人分左右[立角寶祥花大袖衣假銀帶.]第二引開城尹中道淸道拱鶴一人錦絡縫衣軍十人冷里軍十人散手軍十人?分左右[衣服與令儀注同.]第三引御史大夫中道淸道控鶴一人[儀注與開城尹同.]指揮儀仗使正郞二員[具公服騎.]指揮員二十二[紫衣.]淸道電吏二十人分左右.[放角紫衣執杖子.] 紅門大旗二分左右引將校各一人[放角紫衣束帶佩長刀執旗.]夾軍士各二十人[平巾?抹額緋衣?袴.]五方旗各一依其方色在紅門大旗*閒引將校各一人夾軍士十人. 朱雀中旗一中道引將校一人夾軍士十人彩旗十分左右引將校二人白澤旗二分左右夾軍士二十四人. 黃麒麟中旗一中道引將校一人夾軍士十人. 白象大旗二分左右引將校各一人夾軍士四十人左右龍旗各五引將校二人左右彩旗各五引將校二人夾軍士四十人. 白龍大旗二分左右引將校二人夾軍士四十人. 天下*大平大旗一中道引將校一人. 左右西王母大旗各一引將校二人夾軍士六十人. 駕雲執拍仙人大旗二分左右引將校二人夾軍士四十人彩旗十分左右引將校二人夾軍士二十人. 捧寶珠仙人大旗分左右引將校二人夾軍士四十人. 四海永淸大旗一中道引將校一人夾軍士二十人. 白澤大旗二分左右引將校二人夾軍士四十人彩旗十分左右引將校二人夾軍士二十人. 二儀交泰大旗一中道引將校一人夾軍士二十人. 捧如意珠仙人大旗二分左右引將校二人夾軍士四十人. 五方龍中旗五各依方色引將校各一人夾軍士五十人彩旗十分左右引將校二人夾軍士二十人. 雙舞仙人大旗二分左右引將校二人夾軍士四十人彩旗二十分左右引將校四人夾軍士四十人. 赤龍大旗一中道引將校一人夾軍士二十人. 孔雀大旗二分左右引將校二人夾軍士四十人彩旗十分左右引將校二人夾軍士二十人. 左靑龍中旗一右白虎中旗一引將校二人夾軍士二十人. 碧鳳大旗二分左右引將校二人夾軍士四十人彩旗十分左右引將校二人夾軍士二十人. 金?旗二寶珠旗二火珠旗二赤豹旗二胡人旗二各分左右引將校二人夾軍士二十人. 駕雲吹笛仙人大旗二分左右引將校二人夾軍士四十人. 火珠旗二神龜負書旗二彩旗十分左右引將校四人夾軍士二十八人. 黃龍大旗二引將校二人夾軍士四十人. 君王萬歲中旗二引將校二人夾軍士二十人. 角*단旗二白象旗二玄鶴旗二鳳旗二夾軍士十六人. 寶珠仙人大旗二分左右引將校各一人夾軍士四十人. 金?旗二分左右引將校二人夾軍士二十人. 鸞大旗二引將校二人夾軍士四十人. 白麒麟旗二神龜含珠旗二鸞旗二黃獅子旗二赤獅子旗二赤豹旗二各分左右引將校二人夾軍士二十四人. 龍馬大旗二引將校二人夾軍士四十人. 黑獅子旗二白獅子旗二靑獅子旗二麒麟旗二鳳旗二各分左右引將校二人夾軍士二十人. 五色龍旗各二分左右引將校二人夾軍士二十人. 黃龍負圖旗二孔雀旗二騶牙旗二??旗二天鹿旗二各分左右引將校二人夾軍士二十人. 神龍含珠旗二?邪圖旗二黃龍負圖旗二白鶴旗二玄鶴旗二各分左右引將校二人夾軍士二十人. ??旗二周?旗二三角獸旗二龍馬旗二黑旗二各分左右引將校二人夾軍士二十人. 玄旗一中道繡龜蛇合形引將校一人夾軍士十人. 白澤旗二龍馬旗二一角獸旗一白鶴旗一綵旗五引將校一人夾軍士十八人在左. 白澤旗一三角獸旗一周?旗一天鹿旗一綵旗五引將校一人夾軍士十八人在右. 黑大旗四分左右引將校四人夾軍士八十人.[已上衣服竝與紅門大旗隊同.] 弓箭二十軍士二十人.[?頭冠衣服同前.] 豹尾槍二十軍士二十人分左右. 金鉦十軍士十人. ?鼓十軍士三十人分左右. ?鼓二十軍士二十人分左右. 銀?槍二十軍士二十人分左右. 班劒二十軍士二十人分左右.[已上衣服與夾旗軍士同.] 哥舒捧二十軍士二十人分左右.[立角寶祥花衣假銀帶.] 銀斫子二十軍士二十人分左右.[平巾?抹額緋衣?袴.] ?杖子二十鍮石鉞斧二十各分左右軍士四十人.[衣服同前.] 蛙?幡二十軍士二十人分左右. 銀粧長刀二十領將校二人[放角紫衣束帶佩刀執旗.]軍士二十人.[立角緋寶祥花大袖衣假銀帶.]

#高麗史72卷-志26-輿服1-鹵簿-燃燈鹵簿-001
○上元燃燈奉恩寺眞殿親幸鹵簿. 毅宗朝詳定: 第一紅門大旗二分左右引將校二人[放角紫衣束帶佩刀執旗凡將校服色下?同.]夾軍士四十人.[平巾?抹額*(??){緋}衣?袴凡夾旗人服色下?同.] 天下*大平大旗一中道引將校一人夾軍士二十人. 四海永淸大旗一中道引將校一人夾軍士二十人. 二儀交泰大旗一中道引將校一人夾軍士二十人. 五方旗各一引將校一人夾軍士十人. 白澤大旗二分左右引將校二人夾軍士四十人. 彩旗一百分左右引將校二十人夾軍士二百人. 一角獸大旗二騶牙大旗二,黃龍大旗二天鹿大旗二捧寶珠仙人大旗二交龍大旗二白龍大旗二龍馬大旗二??大旗二?分左右引將校各二人夾軍士各四十人. 後殿黑大旗四分左右引將校四人夾軍士八十人. 弓箭二十軍士二十人分左右.[?頭冠緋衣?袴.] 豹尾槍二十軍士二十人分左右.[平巾?緋衣?袴.] 金鉦十軍士十人分左右. ?鼓十軍士三十人分左右. ?鼓二十軍士二十人分左右. 銀?小旗槍二十軍士二十人分左右.[衣服?同前.] 哥舒捧二十軍士二十人分左右.[立角紫寶祥花衣假銀帶.] 斫子二十軍士二十人分左右.[平巾?*末{抹}額緋衣?袴.] ?杖二十鍮石鉞斧二十軍士四十人各分左右. 蛙?幡二十軍士二十人分左右.[衣服?同前.] 銀粧長刀二十領將校二人[放角紫衣束帶佩刀執旗.]軍士二十人分左右.[立角緋寶祥花袖衣假銀帶.] 塗金粧長刀二十領將校二人軍士二十人分左右.[衣服?同前.]

#高麗史72卷-志26-輿服1-鹵簿-八關鹵簿-001
○仲冬八關會出御看樂殿鹵簿. 毅宗朝詳定: 左右紅門大旗一引將校二人[放角紫衣束帶佩刀.]軍士四十人[平巾??袴緋衣.]弓箭隊軍士二十人.[?頭冠?袴緋衣.] 彩旗一百軍士二百人[服與紅門大旗軍士同.]引旗將校二十人.[服色與紅門大旗同.] 豹尾槍二十軍士二十人.[平巾??袴緋衣.] ?杖二十軍士二十人. ??二十軍士二十人. ?鼓一十軍士三十人. 金鉦一十軍士十人[衣服?與豹尾槍軍士同.]吹角軍士十人.[立角寶祥花衣假銀帶.] 蛙?幡二十軍士二十人. 鍮石鉞斧二十軍士二十人. 小旗銀?槍二十軍士二十人. 黑?斫子二十軍士二十人.[衣服?同執鉦人.] 銀粧長刀二十軍士二十人.[衣服與吹角軍士同.] 塗金粧長刀二十軍士二十人.[衣服與銀粧長刀同.] 領將校二人.[服色與護旗將校同.] 哥舒捧二十軍士二十人.[衣服與塗金粧長刀執軍士同.] 自紅門大旗至哥舒捧?相次分左右排列左右. 小龍旗各一夾軍士四人.[平巾??袴緋衣.] 五方旗各一引將校五人[放角紫衣束帶佩刀執旗.]夾軍士十人.[衣服與夾小龍旗軍士同.]

#高麗史72卷-志26-輿服1-鹵簿-巡幸奉迎鹵簿-001
○西南京巡幸還闕幸迎鹵簿. 毅宗朝詳定: 紅門大旗二分左右引將校各一人[放角紫衣佩刀執旗.]夾軍士各二十人.[平巾?抹額緋衣?袴.] 天下*大平大旗一中道引將校一人[服同紅門旗將校.]夾軍士二十人.[服同前夾軍士.] 四海永淸大旗一二儀交泰大旗一?中道.[引將校夾軍士衣服?與天下*大平旗同.] 五方旗各一引將校各一人夾軍士十人.[?衣服與大旗同.] 白澤大旗二分左右引將校各一人夾軍士各二十人. 彩旗九十分左右引將校十八人夾軍士一百八十人. 白獅子大旗二分左右引將校各一人夾軍士四十人. 胡人大旗二分左右引將校各一人夾軍士各二十人. 靑龍大旗二分左右引將校各一人夾軍士各二十人. 赤象大旗二分左右引將校各一人夾軍士各二十人. 彩鳳大旗二分左右引將校各一人夾軍士各二十人. 黃獅子大旗二分左右引將校各一人夾軍士各二十人. 駕龜仙人大旗二分左右引將校各一人夾軍士各二十人. 白騏?大旗二分左右引將校各一人夾軍士各二十人. 彩鳳大旗二分左右引將校各一人夾軍士各二十人. 後殿黑大旗二分左右引將校各一人夾軍士各二十人.[衣服?同上.] 冷里一十分左右軍士十人.[?紗帽子紫紬小袖衣假銀帶.] 豹尾槍一十分左右軍士十人. ?杖子一十分左右軍士十人.[衣服?同上.] 弓箭一十分左右軍士十人.[?頭*(??){冠}餘衣服同上.] 蛙?幡槍一十分左右軍士十人. 銀?槍一十分左右軍士十人. 鍮石鉞斧一十分左右軍士十人. ?鼓一十分左右軍士十人. ?鼓一十分左右軍士三十人. 金鉦六分左右軍士六人. 黑?斫子一十分左右軍士十人.[衣服?與冷里軍同.] 銀粧長刀一十分左右軍士十人.[立角寶祥花大袖衣假銀帶.] 塗金粧長刀一十分左右軍士一十人. 哥舒捧一十分左右軍士十人.[衣服?同上.]

#高麗史72卷-志26-輿服1-鹵簿-宣赦鹵簿-001
○宣赦鹵簿. 高宗八年十月御儀鳳樓宣赦用儀仗軍一千三百八十人. 鳳曳軍六十人盤車軍二十人指諭將校六十二人?着繡衣分列毬庭左右. 紅門大旗二分左右隊正各一人夾軍士各二十人. 五方中旗各一依其方色排列紅門大旗*閒隊正各一人夾軍士各二人. 彩旗十分左右隊正各一人夾軍士各十人冷里軍二十人散手軍二十人?分左右. 黃質白澤大旗二分左右.[隊夾同紅門大旗.] 彩旗十分左右.[隊夾同紅門隊彩旗.] 豹尾槍二十軍士二十人分左右. 綠質一角獸大旗二彩旗十?分左右.[隊夾?同前隊.] 引口吹幡二十軍士二十人分左右. 碧質騶牙大旗二彩旗十?分左右.[隊夾?同前隊.] ?杖二十軍士二十人分左右. 天下*大平旗一中道隊正一人夾軍士二十人. 紅質黃龍大旗二彩旗十?分左右.[隊夾與騶牙大旗同.] ?頭弓箭二十軍士二十人分左右. 四海永淸大旗一中道隊正一人軍士二十人. 黃質天鹿大旗二彩旗十?分左右.[隊夾與黃龍大旗同.] ?鼓十分左右軍士各五人. 金錚十分左右軍士各五人. 二儀交泰大旗一中道.[隊夾與四海永淸旗同.] 白質捧寶珠仙人大旗二彩旗十?分左右.[隊夾?同天鹿大旗.] 搖鼓槍二十軍士二十人. 吹角二十軍士二十人?分左右. 紅質鳥?大旗二彩旗十?分左右.[隊夾?同前隊.] 鉞斧二十軍士二十人分左右. 五方龍中旗各依方色排列中道隊正各一人夾軍士各二人. 藍黃質白龍大旗二彩旗十?分左右.[隊夾?同鳥?大旗.] 銀槍二十軍士二十人分左右. 黃質龍馬大旗二彩旗十?分左右.[隊夾?同前隊.] 斫子二十軍士二十人分左右. 碧質??大旗二分左右.[隊夾同前隊.] 銀粧長刀二十鍍金長刀二十哥舒捧二十軍士各二十人?分左右. 黑大旗四黃龍大旗二?分左右隊正各一人夾軍士各二十人.

#高麗史72卷-志26-輿服1-鹵簿-小駕鹵簿-001
○小駕鹵簿. 毅宗朝詳定: 只設紅門大旗二後殿黑大旗二其餘以次差?. 凡儀仗有司各以令式排列如常儀.

#高麗史72卷-志26-輿服1-鹵簿-王太子鹵簿-001
○王太子鹵簿. 文宗十年六月禮司奏: “隊仗?吹當?大駕之半. 乞令衛尉寺分隸詹事府.” 從之.

#高麗史72卷-志26-輿服1-鹵簿-王太子鹵簿-002
毅宗朝詳定: 先排隊領將校四人[放角紫衣束帶佩刀執旗.]軍士一百人分左右[紫衣執長刀.]淸道電吏八人分左右.[放角執杖子.] 白澤中旗二三角獸中旗二白獅子中旗二騶牙中旗二引將校二人夾軍士各二人. 雜彩旗二十引將校四人夾軍士各二人?分左右.[引將校皆放角紫衣束帶佩刀執旗軍士皆平巾?*末{抹}額緋衣?袴.] 銀骨朶子隊領將校二人[放角紫衣束帶佩刀執旗.]軍士二十人.[?紗帽子紫小袖衣假銀帶.] 銀粧長刀隊領將校二人軍士八人.[衣服各與銀骨朶子隊同已上?分左右.] 行爐茶擔各一軍士四人中道.[立角寶祥花大袖衣假銀帶.] 絞床水灌子各一分左右軍士四人.[衣服同前.] 書函筆硏案各一軍士四人.[衣服同前.] 銀斫子隊軍士十六人分左右.[紫羅冠緋羅背子綠羅汗衫紫繡包?.] 都知班十二人分左右[放角錦衣束帶把斫子.]行首二人.[佩刀執旗.] 中禁班十人分左右[衣甲佩刀行首執旗先排執彈弓.]大傘二拱鶴四人[金?帽子錦衣束帶.]靑陽傘二拱鶴四人.[衣服同前.] 牽龍班指諭二人將校八人分左右[金?帽子錦衣金塗銀束帶.]雨傘二拱鶴四人茶房衣房軍士各十五人[靑衣.]後擁馬二匹控軍士十四人.[立角寶祥花大袖衣假銀帶.] 玄武隊領將校四人軍士一百人分左右.[衣服?如先排隊.]

#高麗史72卷-志26-輿服1-鹵簿-百官儀從-001
○百官儀從. 顯宗十四年六月式目都監奏定: 詹事府丞給從三人司直以下錄事以上各給從二人.

#高麗史72卷-志26-輿服1-鹵簿-百官儀從-002
獻宗元年九月詔: 自今宰相樞密隨駕者許令張傘以爲恒式.

#高麗史72卷-志26-輿服1-鹵簿-百官儀從-003
明宗二十年判: 守太師太傅太保各丘史二十二守太尉守司徒司空十六公侯二十伯子男十四中書令門下侍中二十二門下中書侍郞平章事二十?知政事十六知省事政堂文學十五左右常侍十直門下給事中左右*?{諫}議八起居注起居舍人左右司諫六左右正言五尙書令二十二左右僕射十四知省事八左右丞七左右司郞中六左右司員外郞五樞密院事十六使十五知院事同知院事十四副使十三密直學士十知奏事九承宣八六尙書官判事十五六尙書上將軍十殿中監近仗諸衛大將軍卿監祭酒八六尙書官知部事八近仗諸衛將軍諸曹侍郞七近仗諸衛中郞將諸曹郞中六近仗諸衛郞將諸員外郞五三司判事十五使知司事八副使六判官五御史臺判臺事十二大夫十知臺事八中丞七雜端侍御史殿中侍御史六監察御史五秘書殿中禮賓衛尉司宰太僕太府少府將作國子判事九少卿少監司業六秘書殿中丞五內給事國子博士四翰林院判院事十學士承旨八翰林學士七侍講侍讀六史館監修國史十五修國史十三修撰官六軍器*大醫監判事八監七少監六閣門判事八引進使知閣門事七使六副使通事舍人五祗候四詹事府詹事八少詹事六尙食尙衣尙舍尙乘尙藥知局事六大史局判事七知局事五令四司天臺判事八監七少監五四官正四諸陵*大廟令四以下?外六品及近仗諸衛別將東南班七品員三近仗諸衛散員及東班八九品員二諸權務官甲科使同科副使四乙丙科使四同科副使三泰定?通門靜德康安殿侍衛將軍三直翰林史館錄事判官留院校監以上有祿諸權務二以下諸權務員一兩班致仕員尙書中書令門下侍中侍郞平章事各丘史五. 此外宰臣樞密院員及守三公以上四僕射六尙書上將軍三大將軍卿監二判寶文閣學士七直學士六待制五直閣四. 此皆兼官?半定付.

#高麗史72卷-志26-輿服1-鹵簿-百官儀從-004
恭讓王元年四月禮儀司請更定群臣儀從: 盖扇有差侍中十二人省宰九人密直八人六部判書代言班主七人上將判事六人單三品五人四品四人五六品三人?外二人捕盜巡綽官不在此限. 又暑月只着紗帽觸熱甚艱自四月至八月兩府用重?靑色盖六部判書代言班主通憲散騎以上用單?靑色盖臺省用平??盖. 三品用圓扇四品至六品用鶴翎扇. 以上顯任官雨雪外不許着高頂帽文武官朝覲會同禁用灰白色. 事竟不行.

#高麗史72卷-志26-輿服1-鹵簿-外官衙從-001
○外官衙從. 顯宗九年正月定大小各官守令衙從大都護府牧官使六副使五判官四司錄法曹各三醫文師各二. 中都護府使副使判官法曹醫文師衙從[?同大都護府.]防禦鎭使知州府郡事官使五副使四判官法曹各三縣令鎭將三副將尉二.

#高麗史72卷-志26-輿服1-鹵簿-外官衙從-002
恭愍王十五年十二月定外官衙從馬匹: 留守官尹衙從九馬五疋判官衙從四馬三疋?軍法曹各衙從三馬二疋大都護府使衙從六馬四疋判官衙從四馬三疋司錄衙從三馬二疋. 牧官使判官司錄衙從馬匹[?同大都護府.]中都護府使衙從五馬三疋司錄衙從三馬二疋. 知州事衙從四馬三疋判官衙從二馬二疋縣令衙從三馬二疋監務衙從二馬二疋.

志卷第二十六.


#高麗史73卷-志27-00-00-000
志卷第二十七. 高麗史七十三.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史73卷-志27-選擧1-00-000
選擧一.

#高麗史73卷-志27-選擧1-00-001
○三國以前未有科擧之法高麗太祖首建學校而科擧取士未遑焉. 光宗用雙冀言以科擧選士自此文風始興. 大抵其法頗用唐制. 其學校有國子大學四門又有九齋學堂而律書?學皆肄國子. 其科擧有製述明經二業而醫卜地理律書?三禮三傳何論等雜業各以其業試之而賜出身. 其國子升補試亦所以勉進後學也. 雖名卿大夫未必不由科目進. 而科目之外又有遺逸之薦門蔭之?成衆愛馬之選補南班雜路之陞轉所進之途非一矣. 原其立法定制之初養育之方選取之制銓注之法井然有條累世子孫憑藉而維持之東方文物之盛擬諸中華. 自權臣私置政房政以賄成銓法大壞而科目取士亦從而汎濫. 於是黑冊之謗粉紅之?傳播一時而高麗之業遂衰矣. 其制度節目之詳遺失殆盡姑採見於史冊者隨其詳略條分類聚作選擧志.

#高麗史73卷-志27-選擧1-科目1-000
科目一.

#高麗史73卷-志27-選擧1-科目1-001
○光宗九年五月雙冀獻議始設科擧試以詩賦頌及時務策取進士兼取明經醫卜等業.  十一年只試詩賦頌.  十五年復試以詩賦頌及時務策.

#高麗史73卷-志27-選擧1-科目1-002
景宗二年親試進士.

#高麗史73卷-志27-選擧1-科目1-003
成宗二年始臨軒覆試然不爲常例. 親試覆試例用詩賦.  六年除頌試以詩賦及時務策.

#高麗史73卷-志27-選擧1-科目1-004
穆宗七年三月改定科擧法. 先時每春月試取秋冬放榜至是定以三月開場鎖?貼禮經十條明日試詩賦越一日試時務策至十日定奏科第乃開鎖. 其明經以下諸業上年十一月畢選與進士同日放榜.

#高麗史73卷-志27-選擧1-科目1-005
顯宗元年四月國子司業孫夢周奏: “只試詩賦不試時務策.”  二年禮部侍郞周起奏: “定糊名試式.”  八年十月判: 東堂監試給暇兩大業試前三朔醫卜律書業二朔?業一朔.  十年六月翰林學士郭元奏: “除對策試以論必用禮記中義爲題.”  十五年十二月判: 諸州縣千丁以上歲貢三人五百丁以上二人以下一人令界首官試選製述業則試以五言六韻詩一首明經則試五經各一机依例送京國子監更試入格者許赴擧餘?任還本處學習. 如界首官貢非其人國子監考?科罪.

#高麗史73卷-志27-選擧1-科目1-006
靖宗二年七月判: 生徒入學滿三年方許赴監試.  十一年四月判: 五逆五賤不忠不孝鄕部曲樂工雜類子孫勿許赴擧.

#高麗史73卷-志27-選擧1-科目1-007
文宗二年十月判: 各州縣副戶長以上孫副戶正以上子欲赴製述明經業者所在官試貢京師尙書省國子監審考所製詩賦違格者及明經不讀一二机者其試貢員科罪. 若醫業須要廣習勿限戶正以上之子雖庶人非係樂工雜類?令試解.  九年十月內史門下奏: “氏族不付者勿令赴擧.”  十六年三月國子司業黃抗之考試國學諸生署科甚濫命中書舍人鄭惟産改試. 惟産請行封彌之法. 貢?封彌始此.  三十三年六月判: 三禮何論政要業監試於諸業畢試後國子監與本業員試取.

#高麗史73卷-志27-選擧1-科目1-008
宣宗卽位詔進士以下諸業自今許三年一試.  元年十一月判: 三禮三傳業亦前代取人之典不可停廢三禮業以禮記二十卷爲?業大經貼經十處通六以上揷籌十處破文通口問口對義理通六以上以周禮儀禮爲小經一經揷籌十處破文通義理通六以上一經破文讀二机三傳業以左傳爲肄業大經*貽{貼}經十處通六以上揷籌十處破文通義理通六以上以公羊穀梁傳爲小經一傳揷籌十處破文通義理通六以上一傳只讀二机.  八年十二月判: 內侍人吏行卷依披籃赴擧例試前爲限納之又進士遭父母喪者其業未選前服?則行卷家狀修送貢院雖限內姓名未錄許令赴試諸業擧人亦依此例.

#高麗史73卷-志27-選擧1-科目1-009
獻宗定製述明經諸業監試隔一年試選.

#高麗史73卷-志27-選擧1-科目1-010
肅宗七年閏六月式目都監奏: “三禮三傳業出身者不別錄用漸致衰微今後爲先量?後生業此者國子監勸勵.”

#高麗史73卷-志27-選擧1-科目1-011
睿宗五年二月除論試以詩賦策.  九月判: 製述明經諸業新擧者屬國子監三年仕滿三百日者各業監試許赴. 西京則留守官選上鄕貢則東南京八牧三都護等界首官依前式試選申省.  十一年十一月判: 諸業擧人十一月始明經爲先選取進士則明年二月晝夜平均時選取諸生行卷家狀及試官差定諸事都省及樞密院國子監敬?施行諸業初擧及一度停擧者依式問?連次赴擧者只考家狀*?{痕}瑕赴試. 遭父母喪者屬部坊里典及本鄕其人事審官處問?二十七朔已滿則考其家狀*?{痕}瑕赴擧. 凡姓名記錄進士則限十二月二十日家狀行卷終明經以下則限十一月終限外雜暇已滿者及因公出使限內不及上京者試日爲限修送貢院.  十四年東堂始用經義.  十六年五月判: 明經業以下諸業監試司業以上官同各業員試選.

#高麗史73卷-志27-選擧1-科目1-012
仁宗五年三月詔復用詩賦論.  九年三月判: 防丁監試雖入仕必以詩賦選取.  十四年八月中書門下奏: “國學諸生行藝分數十四分以上直赴第三場十三分以下四分以上赴詩賦場.”  十一月判: 凡製述業經義詩賦連卷試取凡明經業試選式貼經二日內初日尙書?業貼周易周易?業貼尙書各十條翌日毛詩貼十條各通六條以上. 第三日以後讀大小經各十机破文兼義理通六机每義六問破文通四机. 又周易?業讀尙書毛詩春秋各秩一机例隨秩揷籌. 小經謂業經大經禮記. 凡明法業式貼經二日內初日貼律十條翌日貼令十條兩日?全通. 第三日以後讀律破文兼義理通六机每義六問破文通四机. 讀令破文兼義理通六机每義六問破文通四机. 凡明?業式貼經二日內初日貼九章十條翌日貼綴術四條三開三條謝家三條兩日?全通. 讀九章十卷破文兼義理通六机每義六問破文通四机. 讀綴術四机內兼問義二机三開三卷兼問義二机謝家三机內兼問義二机. 凡明書業式貼經二日內初日貼說文六條五經字樣四條?全通翌日書品長句詩一首眞書行書篆書印文一?讀說文十机內破文兼義理通六机每義六問破文通四机. 凡醫業式貼經二日內初日貼素問經八條甲乙經二條翌日貼本草經七條明堂經三條兩日各通六條以上. 讀?經十卷破文兼義理通六机破文通四机. 針經九卷難經一卷幷十卷破文兼義理通六机破文通四机. 又讀灸經破文通二机. 凡呪?業式貼經二日內初日貼?經十條翌日貼劉涓子方十條?通六條以上讀小經瘡疽論七卷明堂經三卷內兼義理通六机. 讀大經針經十机內兼義理通六机又讀七卷本草經二机. 凡地理業式貼經二日內初日貼新集地理經十條翌日劉氏書十條兩日?通六條以上. 讀地理決經八卷經緯令二卷幷十卷破文兼義理通六机破文通四机讀地鏡經四卷口示決四卷胎藏經一卷?決一卷幷十卷破文兼義理通六机破文通四机. 又讀蕭氏書十卷內破文一机. 凡何論業式眞書奏狀小貼喫?讀何論十机孝經曲禮各二机律前後帙各一机. 凡明經業監試格莊丁十二机以周易尙書毛詩各二机禮記春秋各三机白丁九机以周易尙書各一机毛詩禮記各二机春秋三机. 凡書業監試字說文三十卷內白丁三冊莊丁五冊各破文試讀又令眞書. 凡?業監試白丁業經三机?二机莊丁業經五机?二机. 凡律業監試白丁律二机令三机莊丁律三机令三机. 凡醫卜地理業各其本司試選. 凡諸州貢士依前定額數若有才堪貢選不限其數. 所貢之人將申送日行鄕飮酒禮牲用小牢以官物充.  十七年十月禮部貢院奏: “范仲淹云: ‘先策論以觀其大要次詩賦以觀其全才以大要定其去留以全才升其等級.’ 斯擇才之本致理之基也. 我朝製述業於第三決場迭試策論之無着韻偶對者因此詩賦學漸爲衰廢. 今後初場試經義二場論策相遞三場詩賦永爲格式. 且國學未立前初場試以貼經立學以後兼試大小經義擧子難之. 今後除兼經義只試本經義.”  十八年閏六月中書門下奏: “明法業但讀律令其登科甚易且於外?必六經州牧實爲出身捷俓. 緣此兩班子弟及貢士求屬者漸多製述明經兩大業及醫卜地理業國家所不可廢而今赴擧者少. 今後明法業出身者淸白爲公政譽著聞方許擢用仍禁貢士求屬是業.”  二十年二月判: 東堂監試赴擧諸生*?{須}赴冬夏天都會許錄姓名在外生徒各於界首官鄕校都會給狀赴試.

#高麗史73卷-志27-選擧1-科目1-013
毅宗八年五月更定: 初場迭試論策中場試經義終場試詩賦. 又國學生考以六行積十四分以上者許直赴終場不拘其額仍除三場連卷法. 國制以藍衫就試者例不過三赴時文克謙以刪定都監判官屢擧不中乃曰: “白衣且十赴藍衫何止三赴? 請以五赴爲限.” 朝議從之遂爲恒規.

#高麗史73卷-志27-選擧1-科目1-014
忠烈王六年五月王親試文臣賜黃牌籍內侍. 王留意詩文. 或諸生之登第者親試之中者謂之殿試門生待遇異常. 殿試之制唯試當年登第者僧祖英得幸於王其姪子及所親舊不限登第久近競依勢赴之.  十四年九月宰相蔡仁規子禑中第居同進士頭. 國制科擧之目乙科三人丙科七人同進士二十三人世以同進士頭宦不達人皆惡之指爲同頭. 王爲禑嫌之問於承旨李混混云: “可加丙科八人置禑其末.” 從之.

#高麗史73卷-志27-選擧1-科目1-015
忠肅王二年正月瀋王改東堂爲應擧試.  七年六月李齊賢朴孝修典擧革詩賦用策問.  七月敎曰: “近以選上國應擧秀才而廢考藝試成均七館諸生皆赴初場未合古制. 其令依舊皆赴考藝試定其分數直赴中場.”  十七年十二月始令擧子誦律詩四韻一百首通小學五聲字韻乃許赴試.

#高麗史73卷-志27-選擧1-科目1-016
忠穆王卽位之年八月改定: 初場試六經義四書疑中場古賦終場策問.  九月令將軍郭允正領忽只呵禁試?.

#高麗史73卷-志27-選擧1-科目1-017
恭愍王十一年洪彦博柳淑掌試復用詩賦.  十四年十月李仁復李穡建議: “禁擧子挾冊易書試卷以防假濫.”  十六年林樸上書: “請科擧一依中朝搜?通考之法.”  十七年親試用經義.  十八年始用元朝鄕試會試殿試之制定爲常式.  二十年三月敎: 自今年未滿二十五歲者毋得赴擧.  二十三年三月敎: 各道鄕試諸生各於本貫赴擧已有成規. 今諸生或有赴他道試者毋赴會試.  四月擧子於試卷或有不錄年甲者王怒其違制停放?.

#高麗史73卷-志27-選擧1-科目1-018
辛禑二年五月政堂文學洪仲宣革林樸所建對策取士之法復以詩賦取士罷鄕試會試殿試議者非之.  五年正月諫官上言: “玄陵崇信經學養士取人近年以來詩賦取士專尙詞章經學漸廢. 今後一遵玄陵己酉年科擧之法.”  十二年五月李穡知貢擧復用策問嚴立禁防擧子年未滿二十不許赴擧.

#高麗史73卷-志27-選擧1-科目1-019
辛昌敎: 科擧之法一依己酉年之規以時擧行州縣之學貢士不充額數者罪及守令.

#高麗史73卷-志27-選擧1-科目1-020
恭讓王元年十二月大司憲趙浚等上書曰: “今之學者以彫篆之學幸中科第取榮一身自以爲足從仕之後盡棄所業昧於施措以負國家崇儒重道之意. 願自今聚各年及第四品以下對策殿庭中者使掌製敎不中者左遷以振儒風.”

#高麗史73卷-志27-選擧1-科目1-021
凡選場或比年或*閒歲未有定期其取士亦無定額. 光宗九年五月翰林學士雙冀知貢擧取進士賜甲科崔暹等二人明經三人卜業二人及第.  十一年三月雙冀知貢擧取進士賜甲科崔光範等七人明經一人醫業三人及第.  十二年四月雙冀知貢擧取進士賜王擧等七人明經一人及第.  十五年三月翰林學士趙翌知貢擧取進士賜金策及明經卜業各一人及第.  十七年翰林學士王融知貢擧取進士賜甲科崔居業等二人及第.  二十三年王融知貢擧金?同知貢擧取進士賜楊演等四人及第.  二十四年二月王融知貢擧取進士賜白思柔等二人及第.  二十五年三月王融知貢擧取進士賜韓藺卿等二人及第.

#高麗史73卷-志27-選擧1-科目1-022
景宗二年三月親試進士賜甲科高凝等三人乙科三人及第.  四年三月王融知貢擧取進士賜甲科元徵衍等及第.

#高麗史73卷-志27-選擧1-科目1-023
成宗二年五月王融知貢擧取進士賜崔行言等五人及第.  十二月正匡崔承老左執政李夢游兵官御事劉彦儒左丞盧奕取進士王覆試賜甲科姜殷川乙科二人明經一人及第.  三年三月王融知貢擧取進士賜乙科李琮丙科二人及第.  四年五月王融知貢擧取進士賜乙科秦亮丙科二人及第.  五年三月李夢游知貢擧取進士賜崔英藺等及第.  六年三月李夢游知貢擧取進士八月下敎: 賜夢游所擧甲科鄭又玄明經一人卜業一人醫業二人明法業二人及第.  七年三月王融知貢擧取進士九月下敎: 賜乙科李緯等二人丙科二人醫業二人及第.  八年三月王融知貢擧取進士十二月下敎: 賜乙科崔得中等十人丙科八人明經一人卜業二人及第.  十年閏二月翰林學士白思柔知貢擧取進士賜甲科崔沆乙科六人明經三人及第.  十二年三月翰林學士崔暹取進士八月下敎: 賜甲科李維賢等二人乙科三人同進士五人明經三人明法三人及第.  十三年三月王融知貢擧取進士八月覆試賜甲科崔元信等四人乙科四人明經九人及第.  十四年三月白思柔知貢擧取進士九月覆試下敎: 賜甲科李子琳乙科四人明經三人及第.  十五年三月崔暹爲都考試官取進士十二月下敎: 賜甲科郭元等四人乙科三人明經六人及第.  十六年八月禮部侍郞柳邦憲知貢擧取進士.

#高麗史73卷-志27-選擧1-科目1-024
穆宗元年正月賜邦憲所擧甲科周仁傑等二人乙科三人明經七人明法五人明書三人明?四人三禮十人三傳二人及第.  三月左司郞中崔成務知貢擧取進士賜甲科姜周載等七人乙科二十五人同進士十八人恩賜一人明經二十人明法二十三人明書五人明?十一人及第.  三年柳邦憲取進士賜甲科宋?等八人乙科七人明經八人及第.  五年三月崔成務知貢擧取進士八月下敎: 賜乙科朴元徽等三人丙科六人明經十九人及第.  七年四月內史舍人崔沆知貢擧取進士下敎: 賜甲科黃周亮等五人乙科十人明經四人及第.  八年三月崔沆知貢擧取進士四月下敎: 賜甲科崔?等七人乙科十人明經三人及第.  十年六月禮部侍郞高凝取進士賜乙科趙元等二人丙科四人明經三人及第.  十一年三月中樞院直學士蔡忠順取進士賜甲科孫元仙等四人乙科五人明經二人及第.

#高麗史73卷-志27-選擧1-科目1-025
顯宗初卽位禮部侍郞姜邯贊知貢擧取進士賜甲科安昌齡乙科四人同進士三人明經二人及第.  元年四月國子司業孫夢周知貢擧取進士賜甲科徐崧丙科六人同進士一人明經三人及第.  四年八月左僕射金審言知貢擧取進士覆試賜乙科林維幹等三人丙科三人同進士二人明經一人及第.  五年四月秘書監周佇知貢擧取進士賜禹賢符等十一人及第.  七年七月禮賓卿李?知貢擧取進士覆試賜金顯等九人明經五人及第.  八年三月禮部侍郞郭元知貢擧取進士賜乙科鄭倍傑丙科五人同進士五人及第.  九年五月給事中金*??{金猛}知貢擧取進士賜乙科黃靖丙科四人同進士四人明經十人及第.  十一年五月國子祭酒劉徵弼知貢擧取進士覆試賜乙科李元顯丙科三人同進士六人明經三人及第.  十二年八月散騎常侍李?知貢擧取進士覆試賜甲科趙覇丙科一人同進士五人明經四人及第.  十四年六月黃周亮知貢擧取進士覆試賜丙科張喬等二人同進士二人明經二人及第.  十五年三月禮部尙書劉徵弼知貢擧取進士賜丙科李子淵等二人同進士七人明經十人及第.  十七年三月內史舍人崔?知貢擧取進士賜甲科崔?等二人丙科二人同進士七人明經一人及第.  十九年三月郞中李作仁知貢擧取進士覆試賜乙科鄭在元丙科二人同進士七人明經一人及第.  二十一年四月禮部郞中朴有仁知貢擧取進士覆試賜乙科崔惟善等十八人及第.

#高麗史73卷-志27-選擧1-科目1-026
德宗元年二月尙書左丞李作忠知貢擧取進士賜乙科白可易等三人丙科六人恩賜四人及第.  二年三月禮部侍郞朴有仁知貢擧取進士賜丙科崔希穆等五人同進士三人明經二人恩賜二人及第.

#高麗史73卷-志27-選擧1-科目1-027
靖宗元年三月刑部尙書崔?知貢擧取進士賜乙科金無滯等四人丙科四人同進士六人明經一人及第.  三年三月禮部尙書黃周亮知貢擧取進士下詔: 賜乙科盧延覇等四人丙科四人同進士三人明經二人及第.  五年二月左諫議大夫林惟幹知貢擧取進士賜乙科黃杭之等五人丙科八人同進士五人明經二人恩賜一人及第.  七年二月門下侍郞黃周亮知貢擧取進士賜乙科兪暢丙科四人明經五人及第.  十年四月內史侍郞李作忠知貢擧取進士賜乙科金元鉉等四人丙科五人同進士七人明經二人恩賜二人及第.  十二年三月門下侍郞崔融知貢擧取進士賜乙科李仁挺等四人丙科六人同進士七人明經一人及第.

#高麗史73卷-志27-選擧1-科目1-028
文宗元年四月中樞院副使鄭倍傑知貢擧取進士賜乙科金鼎新等二人丙科九人同進士六人明經三人及第.  三年五月中樞院使金廷俊知貢擧取進士覆試賜乙科朴仁壽等二人丙科七人同進士六人恩賜一人明經四人及第.  五年四月內史侍郞李子淵知貢擧取進士下詔: 賜乙科崔錫等七人丙科六人同進士六人明經三人及第.  七年三月刑部尙書崔惟善知貢擧取進士下詔: 賜乙科禹相等六人丙科九人同進士六人明經二人及第.  八年四月知中樞院事金顯知貢擧取進士賜乙科柳善餘等六人丙科八人同進士十一人明經二人及第.  十年四月尙書右僕射李令幹知貢擧取進士覆試賜乙科李幹方等二人丙科四人同進士七人恩賜二人明經四人及第.  十一年四月左散騎常侍趙覇知貢擧取進士賜乙科李俊等三人丙科九人同進士二人明經四人及第.  十三年二月翰林學士金化崇知貢擧取進士覆試賜丙科楊信麟等八人同進士九人明經四人恩賜四人及第.  十五年三月翰林學士崔惟善知貢擧取進士賜乙科羅繼含等六人丙科八人同進士六人明經二人及第.  十七年五月翰林學士金行瓊知貢擧取進士覆試下詔: 賜乙科洪器等四人丙科十四人同進士十二人明經一人恩賜五人及第.  二十年四月起居舍人盧寅知貢擧取進士下詔: 賜乙科高仲臣等三人丙科七人同進士四人明經二人及第.  二十二年四月崔尙知貢擧取進士覆試下詔: 賜乙科崔?等二人丙科五人同進士十人明經二人恩賜一人及第.  二十四年四月尙書左僕射金行瓊知貢擧取進士覆試下詔: 賜乙科崔翼臣等三人丙科七人同進士十一人恩賜二人明經一人及第.  二十六年三月秘書監李成美知貢擧取進士覆試下詔: 賜乙科朴維恪等二人丙科十一人同進士九人明經二人及第.  二十七年十月以翰林學士鄭惟産爲明年知貢擧二十八年四月命太子覆試惟産所取進士下詔: 賜乙科李?等二人丙科十人同進士十四人明經二人及第.  三十年三月禮部尙書李靖恭知貢擧取進士覆試賜乙科李昱等二人丙科七人同進士二十一人明經二人及第.  三十二年三月?知政事文正知貢擧取進士命太子覆試下詔: 賜乙科禹元齡丙科七人同進士十二人明經三人及第.  三十四年五月禮部尙書盧旦知貢擧取進士賜乙科金尙?等二人丙科九人同進士七人明經三人及第.  三十六年三月吏部尙書崔奭知貢擧取進士崔淵等十九人放榜時有大學生田德祖等於論場私坼官封詩賦名紙事覺命來春改試.  三十七年三月中書侍郞崔奭知貢擧侍講學士朴寅亮同知貢擧取進士賜乙科陰鼎等二人丙科六人同進士六人明經三人恩賜一人及第.

#高麗史73卷-志27-選擧1-科目1-029
宣宗元年五月同知樞*(密)院事崔思諒知貢擧吏部侍郞金上琦同知貢擧取進士下詔: 賜乙科高旻翼等三人丙科七人同進士六人明經四人及第.  二年四月中樞院使盧旦知貢擧尙書禮部侍郞李預同知貢擧取進士下詔: 賜乙科金晙等三人丙科七人同進士十二人明經三人恩賜二人及第.  三年五月中樞院副使李子威知貢擧禮部侍郞金覲同知貢擧取進士覆試下詔: 賜乙科朴景伯等四人丙科八人同進士十八人明經三人及第.  五年三月判尙書吏部事崔奭知貢擧禮賓少卿崔思諏同知貢擧取進士賜乙科金富弼等五人丙科七人同進士十一人明經三人恩賜一人及第.  七年四月門下侍郞金良鑑知貢擧諫議大夫孫冠同知貢擧取進士覆試下詔: 賜乙科李景泌等三人丙科九人同進士十四人明經二人恩賜三人及第.  九年四月吏部尙書金上琦知貢擧禮部侍郞伍咸庶同知貢擧取進士覆試下詔: 賜乙科金成等五人丙科十人同進士十八人明經三人恩賜二人及第.  十一年三月知中樞院事李預知貢擧禮部侍郞魏繼廷同知貢擧取進士下詔: 賜乙科鄭克恭等二人丙科九人同進士十七人明經四人恩賜四人及第.

#高麗史73卷-志27-選擧1-科目1-030
獻宗元年四月?知政事柳奭知貢擧左承宣崔弘嗣同知貢擧取進士下詔: 賜乙科兪進等三人丙科九人同進士十四人明經三人恩賜三人及第.

#高麗史73卷-志27-選擧1-科目1-031
肅宗元年三月?知政事崔思諏知貢擧禮部侍郞林成?同知貢擧取進士覆試下詔: 賜乙科金輔臣等五人丙科十人同進士十五人明經四人恩賜四人及第.  二年四月?知政事黃瑩知貢擧吏部尙書庾晳同知貢擧取進士覆試下詔: 賜乙科林元通等五人丙科十人同進士十八人明經四人恩賜四人及第.  三年四月禮部尙書魏繼廷知貢擧國子祭酒洪器同知貢擧取進士下詔: 賜乙科李德允等三人丙科八人同進士十六人明經三人恩賜五人及第.  五年四月同知樞密院事李?知貢擧知奏事柳伸同知貢擧取進士覆試下詔: 賜乙科韓淑旦等三人丙科十一人同進士二十二人明經三人恩賜六人及第.  七年三月知奏事尹瓘知貢擧司宰卿李宏同知貢擧取進士覆試下詔: 賜乙科康滌等五人丙科十一人同進士十七人明經三人恩賜五人及第幷召試投化宋進士章?賜別頭乙科及第仍賜紅牌鞍馬.  九年二月翰林學士鄭文知貢擧禮部侍郞劉載同知貢擧試進士命太子覆試下詔: 賜宋瑋等三人丙科八人同進士十六人明經二人恩賜五人及第.

#高麗史73卷-志27-選擧1-科目1-032
睿宗元年四月門下侍郞崔弘嗣知貢擧禮部侍郞金緣同知貢擧取進士賜皇甫許等三十四人及第.  二年任*慤知貢擧朴景綽同知貢擧取韓卽由等.  三年五月禮部尙書李瑋知貢擧國子祭酒李載同知貢擧取進士覆試賜盧顯庸等三十四人明經三人恩賜三人及第.  四年三月門下侍郞李?知貢擧禮部尙書金商祐同知貢擧取進士覆試下詔: 賜乙科李正升等四人丙科九人同進士十六人恩賜六人明經三人及第.  七年三月平章事吳延寵知貢擧侍郞林彦同知貢擧取進士賜乙科鄭之元等三人丙科六人同進士十六人明經三人及第.  九年三月平章事金緣知貢擧左承宣韓?如同知貢擧取進士四月覆試賜乙科白?等五人丙科十一人同進士二十二人明經三人及第宋進士林完別賜乙科.  十年五月平章事趙仲璋知貢擧翰林學士朴昇中同知貢擧取進士其合格人對策頗蹈襲古作落第者訴之王覆試賜金精等三十九人及第.  十一年四月知樞密院事金晙知貢擧直門下省李壽同知貢擧取進士合格者二十四人王覆試進士二十四人及前赴御試十人鎖廳四人進士八擧不中二十人別喚四人幷六十二人賜裴祐等三十八人及第.  十三年五月政堂文學李軌知貢擧禮賓卿金沽同知貢擧取進士賜金福允等二十三人及第.  十五年五月韓安仁知貢擧金富佾同知貢擧取進士覆試賜李之?等三十八人及第. 是擧幷試策武學生.  十七年八月左散騎常侍朴昇中知貢擧知奏事金仁揆同知貢擧取進士賜羅景純等三十一人及第.

#高麗史73卷-志27-選擧1-科目1-033
仁宗元年四月中書侍郞林有文知貢擧禮部尙書洪灌同知貢擧取進士賜卞純夫等三十人及第.  二年四月中書侍郞金若溫知貢擧兵部侍郞金富軾同知貢擧取進士賜高孝?等三十七人及第.  三年五月同知樞密院事李之美知貢擧知奏事金富佾同知貢擧取進士賜李陽伸等三十七人及第.  五年六月李公壽知貢擧金富轍同知貢擧取進士賜王佐材等三十三人及第.  六年四月文公仁知貢擧崔濡同知貢擧取進士賜李元哲等二十九人及第.  八年四月金富軾知貢擧康候顯同知貢擧取進士賜朴東柱等三十二人及第.  十年閏四月平章事崔滋盛知貢擧吏部侍郞林存同知貢擧取進士賜崔光遠等二十五人及第.  十一年八月禮部尙書金富儀知貢擧知奏事洪*??同知貢擧取進士賜金于蕃等二十五人及第.  十二年五月?知政事任元?知貢擧右承宣鄭沆同知貢擧取進士賜許洪材等二十九人及第.  十五年三月同知樞密院事李仲知貢擧尙書左丞康滌同知貢擧取進士賜李信等二十八人及第.  十六年三月平章事崔濡知貢擧尙書右丞李之?同知貢擧取進士賜李大有等二十九人及第.  十七年六月平章事金富軾知貢擧禮部侍郞金端同知貢擧取進士賜崔伋等二十人及第.  十八年五月知樞密院事李之?知貢擧國子祭酒林光同知貢擧取進士賜彭希密等二十六人及第.  二十年三月樞密院使王?知貢擧刑部侍郞權迪同知貢擧取進士賜高?等三十人明經二人恩賜五人及第.  二十二年五月韓惟忠知貢擧崔惟淸同知貢擧取進士賜金敦中等二十六人及第.  二十三年五月任元?知貢擧尹彦?同知貢擧取進士賜趙文振等三十二人及第.  二十四年李仁實知貢擧崔?同知貢擧取黃文富等.

#高麗史73卷-志27-選擧1-科目1-034
毅宗元年五月金永寬知貢擧金子儀同知貢擧取進士賜李愈昌等三十二人及第.  二年閏八月高兆基知貢擧庾弼同知貢擧取進士賜柳廷堅等二十五人及第.  四年文公元知貢擧李之茂同知貢擧取安永有等.  六年四月庾弼知貢擧任克忠同知貢擧取進士賜金儀等二十七人及第.  五月親試取劉羲等三十五人及第.  七年八月金永錫知貢擧劉錫同知貢擧取進士賜郭元等三十人明經三人及第.  八年四月門下省事崔允儀知貢擧左承宣金存中同知貢擧取進士賜皇甫倬等及第.  十年六月李之茂知貢擧李元膺同知貢擧取進士賜黃文莊等二十七人及第.  十二年五月樞密院使李陽升知貢擧右承宣李公升同知貢擧取進士賜金正明等二十七人及第.  十四年五月金永夫知貢擧李知深同知貢擧取進士賜崔孝著等三十三人明經三人及第.  十六年四月中書侍郞崔允儀知貢擧秘書監李德壽同知貢擧取進士賜李繼元等二十九人明經三人及第.  十七年九月同知樞密院事金永胤知貢擧左承宣金*양同知貢擧取進士賜李純祐等二十八人明經三人及第.  十八年九月中書侍郞李之茂知貢擧左承宣許洪材同知貢擧取進士賜金元禮等二十八人明經三人及第.  二十年五月知門下省事金永胤知貢擧禮部尙書徐淳同知貢擧取進士賜朴紹等三十人及第. 二十二年三月金永胤知貢擧金光中同知貢擧取張令才等二十七人明經四人.  二十三年四月許洪材知貢擧金于藩同知貢擧取李翼忠等二十九人.

#高麗史73卷-志27-選擧1-科目1-035
明宗元年五月政堂文學韓就知貢擧右諫議金莘尹同知貢擧取進士賜林遂等二十八人明經四人及第.  二年七月同知樞密院事金闡知貢擧右諫議韓彦國同知貢擧取進士賜張聞慶等二十九人及第.  三年六月平章事尹鱗瞻知貢擧禮部侍郞文克謙同知貢擧取進士賜崔時幸等三十二人及第.  五年十月樞密副使閔令謨知貢擧諫議大夫郭陽宣同知貢擧取進士賜白龍變等二十八人明經三人及第.  六年八月禮部尙書李文鐸知貢擧大府卿韓文俊同知貢擧取進士賜秦幹公等三十人明經四人及第.  七年四月樞密院副使文克謙知貢擧判大府事廉信若同知貢擧取進士賜崔基靜等三十五人明經四人及第.  八年六月樞密院副使韓文俊知貢擧右*?{諫}議大夫李應招同知貢擧取進士賜陳光恂等三十人明經三人恩賜四人及第.  十年六月門下平章事閔令謨知貢擧國子祭酒尹宗?同知貢擧取進士賜李得玉等二十九人明經三人及第.  十二年六月政堂文學韓文俊知貢擧右散騎常侍李知命同知貢擧取進士賜許徵等三十人明經四人及第.  十四年九月?知政事文克謙知貢擧知奏事林民庇同知貢擧取進士賜琴克儀等三十一人明經五人及第宋進士王逢辰別賜乙科.  十六年四月林民庇知貢擧皇甫倬同知貢擧取進士賜宋惇光等三十三人明經五人及第.  十八年六月?知政事林民庇知貢擧崔?同知貢擧取進士賜李唐?等二十九人及第.  二十年五月政堂文學李知命知貢擧左承宣任濡同知貢擧取進士賜皇甫緯等三十人明經五人恩賜七人及第.  二十二年四月?知政事趙永仁知貢擧翰林學士柳公權同知貢擧取進士賜孫希綽等二十九人及第.  二十四年四月樞密院使崔瑜賈知貢擧判秘書事崔詵同知貢擧取進士賜金君綏等三十一人及第.  二十六年七月樞密院使崔詵知貢擧國子祭酒李資文同知貢擧取進士賜趙挺觀等三十七人及第.  二十七年五月?知政事崔?知貢擧左*?{諫}議大夫閔公珪同知貢擧取進士賜房衍寶等三十人及第.

#高麗史73卷-志27-選擧1-科目1-036
神宗元年六月中書侍郞任濡知貢擧國子祭酒崔孝著同知貢擧取進士賜田敏儒等三十三人及第.  二年九月?知政事崔詵知貢擧秘書監金平同知貢擧取進士賜崔得儉等三十三人及第.  三年任濡知貢擧白光臣同知貢擧取趙文拔等.  四年五月簽書樞密院事閔公珪知貢擧國子大司成金平同知貢擧取進士賜崔宗俊等三十三人及第.  五年五月樞密院使金平知貢擧右承宣趙準同知貢擧取進士賜黃克中等三十三人明經四人及第.  七年十月樞密院使閔公珪知貢擧右承宣安有孚同知貢擧取進士賜印得侯等三十人及第.

#高麗史73卷-志27-選擧1-科目1-037
熙宗元年七月簽書樞密院事李桂長知貢擧判禮賓省事崔洪胤同知貢擧取進士賜馬仲奇等三十人及第.  二年六月門下侍郞任濡知貢擧右承宣崔坦同知貢擧取進士賜庾亮才等三十三人及第.  四年閏四月?知政事李桂長知貢擧右副承宣琴儀同知貢擧取進士賜皇甫瓘等三十三人明經六人恩賜二人及第.  六年六月樞密院副使崔洪胤知貢擧秘書監柳澤同知貢擧取進士賜金泓等三十三人明經七人恩賜七人及第.  七年十月門下侍郞李桂長知貢擧大司成趙?同知貢擧取進士賜姜昌瑞等三十八人明經五人及第.

#高麗史73卷-志27-選擧1-科目1-038
康宗元年六月政堂文學崔洪胤知貢擧知奏事琴儀同知貢擧取進士賜田慶成等二十九人明經六人及第.  二年七月同平章事李桂長知貢擧左諫議大夫崔甫淳同知貢擧取進士賜許受等三十一人明經五人及第.

#高麗史73卷-志27-選擧1-科目1-039
高宗元年五月簽書樞密院事琴儀知貢擧右散騎常侍蔡靖同知貢擧取進士賜金莘鼎等二十二人明經五人恩賜三人及第.  二年五月平章事崔洪胤知貢擧左諫議大夫朴玄圭同知貢擧取進士賜廉珝等三十一人明經七人恩賜五人及第.  三年五月樞密院副使蔡靖知貢擧殿中監任永齡同知貢擧取進士賜庾碩等三十人及第.  六年五月政堂文學趙?知貢擧國子祭酒李得紹同知貢擧取進士賜金仲龍等二十八人明經一人恩賜七人及第.  七年六月樞密院副使韓光衍知貢擧大司成李宗規同知貢擧取進士賜朴承儒等二十九人明經二人及第.  九年四月?知政事崔甫淳知貢擧右承宣金良鏡同知貢擧取進士賜梁*부等三十一人及第.  十年六月右僕射柳澤知貢擧殿中監崔溥同知貢擧取進士賜曹均正等二十九人明經三人恩賜九人及第.  十一年三月樞密院副使韓光衍知貢擧判秘書省事崔正?同知貢擧取進士賜孫琓等三十三人明經四人恩賜六人及第.  十二年三月門下平章事崔甫淳知貢擧衛尉卿崔宗梓同知貢擧取進士賜林長卿等三十人明經三人恩賜七人及第.  十三年四月簽書樞密院事崔正?知貢擧秘書監兪升旦同知貢擧取進士賜吳乂等三十二人明經一人恩賜九人及第.  十五年三月平章事崔甫淳知貢擧判衛尉事李奎報同知貢擧取進士賜李敦等三十一人及第.  十七年三月政堂文學兪升旦知貢擧國子祭酒劉?奇同知貢擧取進士賜田慶等三十三人明經恩賜各三人及第.  十九年五月翰林學士承旨金仁鏡知貢擧翰林學士金台瑞同知貢擧取進士賜文振等二十九人明經二人及第.  二十一年五月知門下省事李奎報知貢擧大司成李百順同知貢擧取進士賜金鍊成等三十一人明經二人恩賜八人及第.  二十三年五月?知政事李奎報知貢擧判禮部事朴廷揆同知貢擧取進士賜乙科朴曦等三人丙科八人同進士十八人明經三人及第.  二十五年四月簽書樞密院事李方茂知貢擧刑部尙書任景肅同知貢擧取進士賜乙科池珣等三人丙科七人同進士二十人明經三人及第.  二十七年五月樞密院副使任景肅知貢擧右承宣崔璘同知貢擧取進士賜乙科張天驥等三人丙科七人同進士四人明經四人及第.  二十八年四月?知政事宋恂知貢擧國子祭酒鄭晏同知貢擧取進士賜乙科崔宗均等三人丙科七人同進士二十三人明經二人及第.  二十九年四月樞密院副使金敞知貢擧判禮賓省事薛愼同知貢擧取進士賜乙科洪之慶等三人丙科七人同進士十七人明經二人恩賜八人及第.  三十一年四月左僕射任景肅知貢擧秘書監洪均同知貢擧取進士賜魏珣等三十二人明經二人恩賜九人及第.  三十三年四月樞密院副使崔璘知貢擧國子祭酒朴暄同知貢擧取進士賜梁貯等三十一人及第.  三十五年三月樞密院使洪均知貢擧*大僕卿閔仁鈞同知貢擧取進士賜金鈞等三十三人明經三人恩賜二人及第.  三十七年五月平章事任景肅知貢擧尙書左丞金孝印同知貢擧取進士賜金應文等二十九人明經三人恩賜八人及第.  三十九年四月樞密院副使崔滋知貢擧判大府事皇甫琦同知貢擧取進士賜乙科柳成梓等三人丙科七人同進士二十三人明經五人恩賜六人及第.  四十一年六月知樞密院事趙脩知貢擧左副承宣尹克敏同知貢擧取進士賜尹正衡等三十三人明經二人恩賜五人及第.  四十二年六月樞密院副使崔溫知貢擧判司宰監事金之岱同知貢擧取進士賜乙科郭王府等三人丙科七人同進士二十三人明經二人恩賜二人及第.  四十五年六月平章事崔滋知貢擧諫議大夫洪縉同知貢擧取進士賜張漢文等三十三人及第.

#高麗史73卷-志27-選擧1-科目1-040
元宗元年九月?知政事李藏用知貢擧同知樞密院事柳璥同知貢擧取進士賜乙科魏文卿等三人丙科七人同進士二十一人明經二人及第.  二年五月知樞密院事金之岱知貢擧禮部尙書鄭芝同知*擧貢{貢擧}取進士賜乙科鄭謙等四人丙科七人同進士十九人明經一人及第.  三年柳璥知貢擧兪千遇同知貢擧取趙得珠等.  五年四月知中樞院事崔允愷知貢擧右承宣朴倫同知貢擧取進士賜金周鼎等二十五人及第.  七年五月洪縉知貢擧郭汝益同知貢擧取進士賜閔漬等二十七人明經一人恩賜二人及第.  九年四月門下侍郞柳璥知貢擧國子祭酒金?同知貢擧取進士賜尹承琯等三十三人明經二人恩賜八人及第.  十三年九月元傅知貢擧許珙同知貢擧賜金滉等三十三人恩賜七人明經一人及第.  十四年十月?知政事金坵知貢擧右承宣李?同知貢擧取進士賜鄭賢佐等二十九人明經一人及第.  十五年五月中書侍郞兪千遇知貢擧同知樞密院事張鎰同知貢擧取進士賜朱錠等二十五人明經一人恩賜三人及第.

#高麗史73卷-志27-選擧1-科目1-041
忠烈王元年十月左僕射韓康知貢擧承宣朴恒同知貢擧取進士賜崔之甫等二十五人明經一人及第.  二年十月密直司使許珙知貢擧右副承宣薛恭儉同知貢擧取進士賜李益邦等三十三人明經一人恩賜三人及第.  五年六月贊成事朴恒知貢擧典法判書郭汝弼同知貢擧取進士賜趙簡等三十三人明經二人恩賜八人及第.  六年四月贊成事元傅知貢擧大司成白文節同知貢擧取進士賜李伯琪等三十三人明經一人恩賜一人及第.  五月親試文臣取書籍店錄事趙簡等九人.  八年十一月知密直司事李尊庇知貢擧承旨郭預同知貢擧取進士賜崔伯倫等三十二人及第.  十年十月判密直司事金周鼎知貢擧判衛尉寺事權?同知貢擧取進士賜趙宣烈等三十三人明經二人恩賜一人及第.  十一年十月知僉議府事薛公儉知貢擧左承旨崔守璜同知貢擧取進士賜郭麟等三十一人及第.  十二年十月贊成事韓康知貢擧國子祭酒李益培同知貢擧取進士賜李?等三十一人及第.  十四年九月中贊許珙知貢擧左承旨安珦同知貢擧取進士賜尹宣佐等三十三人及第.  十六年五月政堂文學鄭可臣知貢擧判秘書事金?同知貢擧取進士賜崔咸一等三十一人及第.  二十年十月安珦知貢擧閔漬同知貢擧取進士賜尹安庇等三十三人及第.  二十一年十月鄭可臣知貢擧金恂同知貢擧取進士賜姜喧等二十七人及第.  二十六年九月全昇知貢擧鄭允宜同知貢擧取進士賜李資歲等三十三人及第.  二十七年五月密直司事權永知貢擧左副承旨趙簡同知貢擧取進士賜盧承?等三十三人及第.  二十八年四月密直司事吳祈知貢擧三司左使池禹功同知貢擧取進士賜崔凝等三十三人及第.  五月親試取乙科曹匡漢等二人丙科五人.  二十九年六月密直司事金台鉉知貢擧秘書尹金祐同知貢擧取進士賜朴理等三十三人及第.  三十一年五月贊成事鄭?知貢擧知申事宋璘同知貢擧取進士賜張子贇等三十三人及第.  三十三年十一月密直司事許有全知貢擧版圖摠郞李?同知貢擧取進士賜安奮等三十三人及第.

#高麗史73卷-志27-選擧1-科目1-042
忠宣王五年八月權漢功知貢擧崔誠之同知貢擧取進士賜安震等三十三人及第.

#高麗史73卷-志27-選擧1-科目1-043
忠肅王二年正月李?考試官尹奕同考試官取進士賜朴仁幹等三十三人及第.  四年九月延興君朴全之考試官摠部典書白元恒同考試官取進士賜洪義孫等及第.  七年六月李齊賢考試官朴孝修同考試官取進士九月賜崔龍甲等三十三人及第.  十三年權準朴瑗取崔元遇等.  十七年十月順興府院君安文凱知貢擧右代言李湛同知貢擧取進士賜宋天鳳等三十三人明經恩賜各二人及第.

#高麗史73卷-志27-選擧1-科目1-044
忠惠王元年四月密直提學韓宗愈知貢擧右代言李君?同知貢擧取進士賜周贇等三十三人及第.

#高麗史73卷-志27-選擧1-科目1-045
忠肅王後五年正月蔡洪哲知貢擧安珪同知貢擧取進士賜南宮敏等三十三人及第.

#高麗史73卷-志27-選擧1-科目1-046
忠惠王後元年金永旽知貢擧安軸同知貢擧取李公遂等.  後二年七月密直副使李君?知貢擧判典儀寺事金光載同知貢擧取進士賜安元龍等三十三人及第.  後三年七月政堂文學金?知貢擧知申事辛裔同知貢擧取進士賜李資乙等三十三人及第.  後五年十一月朴忠佐知貢擧李?同知貢擧取進士賜河乙沚等三十三人及第.

#高麗史73卷-志27-選擧1-科目1-047
忠穆王三年十月陽川君許伯知貢擧韓山君李穀同知貢擧取進士賜金仁琯等三十三人及第.

#高麗史73卷-志27-選擧1-科目1-048
恭愍王二年五月金海君李齊賢知貢擧贊成事洪彦博同知貢擧取進士賜乙科李穡等三人丙科七人同進士二十三人明經二人及第.  四年二月贊成事李公遂知貢擧密直提學安輔同知貢擧取進士賜安乙起等三十三人及第.  六年四月政堂文學李仁復知貢擧簽書樞密院事金希祖同知貢擧取進士賜廉興邦等三十三人及第.  九年十月政堂文學金得培知貢擧樞密院直學士韓方信同知貢擧取進士賜鄭夢周等三十三人及第.  十一年十月右侍中洪彦博知貢擧知都僉議柳淑同知貢擧取進士賜朴實等三十三人及第.  十四年閏十月興安府院君李仁復知貢擧簽書密直司事李穡同知貢擧取進士賜尹紹宗等二十八人及第.  十七年四月幸九齋親試賜李詹等七人及第.  十八年六月興安伯李仁復知貢擧三司左使李穡同知貢擧取進士賜柳伯濡等三十三人及第.  二十年三月李穡知貢擧田祿生同知貢擧取進士六月親試賜金潛等三十一人及第.  二十三年四月政堂文學李茂芳知貢擧密直副使廉興邦同知貢擧取進士王親試取金子粹等三十三人至十二月賜及第.

#高麗史73卷-志27-選擧1-科目1-049
辛禑二年政堂文學洪仲宣知貢擧知密直韓脩同知貢擧取進士賜鄭摠等三十三人明經四人及第.  三年四月竹城君安克仁知貢擧政堂文學權仲和同知貢擧取進士賜成石?等三十三人及第.  六年五月瑞城君廉興邦知貢擧密直使朴形同知貢擧取進士賜李文和等三十三人明經六人及第.  八年五月順興君安宗源知貢擧判厚德府事尹珍同知貢擧取進士賜柳亮等三十三人及第.  九年四月門下評理禹玄寶知貢擧政堂文學李仁敏同知貢擧取進士賜金漢老等三十三人及第.  十一年四月瑞城君廉國寶知貢擧政堂文學鄭夢周同知貢擧取進士賜禹洪命等三十三人及第.  十二年五月韓山府院君李穡知貢擧三司左使廉興邦同知貢擧取進士賜孟思誠等三十三人及第.

#高麗史73卷-志27-選擧1-科目1-050
辛昌卽位之年十月密直提學鄭道傳知貢擧知申事權近同知貢擧取進士賜李致等三十三人及第.  元年九月判開城府事柳源知貢擧厚德府尹李種學同知貢擧取進士賜金汝知等三十三人及第.

#高麗史73卷-志27-選擧1-科目1-051
恭讓王二年六月門下評理成石?知貢擧評理趙浚同知貢擧取進士覆試賜李?等三十三人及第.  四年五月判三司事?長壽知貢擧政堂文學李元紘同知貢擧取進士覆試賜金?等三十三人及第.

志卷第二十七.


#高麗史74卷-志28-00-00-00-000
志卷第二十八. 高麗史七十四.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史74卷-志28-選擧2-00-00-000
選擧二.

#高麗史74卷-志28-選擧2-科目2-00-000
科目二.

#高麗史74卷-志28-選擧2-科目2-試官-001
○凡試官. 光宗始命雙冀爲知貢擧. 自後命文臣一人爲知貢擧二十三年增置同知貢擧尋罷之.

#高麗史74卷-志28-選擧2-科目2-試官-002
景宗二年以王融爲讀卷官親試則稱讀卷官.

#高麗史74卷-志28-選擧2-科目2-試官-003
成宗十五年改知貢擧爲都考試官明年復稱知貢擧.

#高麗史74卷-志28-選擧2-科目2-試官-004
文宗三十七年復增置同知貢擧一人遂以爲常.

#高麗史74卷-志28-選擧2-科目2-試官-005
仁宗十年閏四月崔滋盛知貢擧林存同知貢擧存出賦題云: “聖人耐以天下爲家.” 省奏: “按耐古能字奴登切今以奴代爲韻非是. 請改命他人再試.” 不允因命滋盛等更試之. 又命題云: “天道不閑而能久.” 省臺又奏: “按禮記云: ‘天道不閉而能久.’ 鄕本家語以不閉爲不閑者盖謬語耳. 今貢院不考正經而據錯本請罷兩貢擧職仍停今年選擧.” 王不允命簡取經義論中格者.

#高麗史74卷-志28-選擧2-科目2-試官-006
元宗十四年十月?知政事金坵知貢擧. 舊制: “二府知貢擧. 卿監同知貢擧其赴試諸生卷首寫姓名本貫及四祖糊封試前數日呈試院. 試前日午後貢擧具三場題脚於狀詣闕實封進呈王親自?封各於題上落點封押而出. 貢擧齎奉到試院試日未明放題. 承宣奉金印至同知貢擧庭迎知貢擧避位待之詳在禮志. 越一日承宣又往?名而後放榜. 第二場亦如之. 至第三場貢擧各於入格卷子背上望科次以啓?依貢院之望而放榜焉.” 至是初場日承宣洪子藩至貢院詰曰: “予承命而來知貢擧必庭迎.” 金坵不得已下階.

#高麗史74卷-志28-選擧2-科目2-試官-007
忠肅王二年改知貢擧爲考試官同知貢擧爲同考試官. 十七年復稱知貢擧同知貢擧. 國俗掌試者謂之學士門生稱之則曰恩門. 門生座主之禮甚重. 學士有父母若座主在旣放榜必具公服往謁而門生綴行隨之. 學士拜於前門生拜於後衆賓雖尊長皆下堂庭立俟禮畢揖讓而升以次拜賀. 於是學士邀至其第奉觴稱壽.

#高麗史74卷-志28-選擧2-科目2-崇?之典-001
○凡崇?之典. 光宗始取進士親御威鳳樓放榜.  十五年御天德殿宴群臣命新及第金策釋褐賜公服赴宴.

#高麗史74卷-志28-選擧2-科目2-崇?之典-002
景宗二年親試進士卽令釋褐.

#高麗史74卷-志28-選擧2-科目2-崇?之典-003
成宗六年三月放榜下敎曰: “省今所擧諸生詩賦策文辭?駁格律猥?皆不堪取. 唯進士三人詩賦策及明經以下諸業通計六人對義名狀一如所奏. 進士鄭又玄五夜方?二篇已就雖非卓異之才亦是敏捷之手宜置前列用勸後來. 明經以下諸業學生各勤本業方成厥志宜降優柔之澤?升擢用之科其令有司准例?用. 自今進士諸生不依考官格式放縱違律者勿許試取永以爲式.” 放?下敎始此.

#高麗史74卷-志28-選擧2-科目2-崇?之典-004
顯宗十年正月定新及第榮親之法: 無兩親者代以待養父母妻父母皆無則代以伯叔父母.  二十一年四月王製詩賜新及第特加?異.

#高麗史74卷-志28-選擧2-科目2-崇?之典-005
文宗三十年十二月判: 凡州縣闕榜至三十年或四五十年登製述明經科者給田十七結百年後登者給田二十結奴婢各一口.  是月判: 國制製述明經明法明書?業出身初年給田甲科二十結其餘十七結何論業出身義理通曉者第二年給田其他手品雜事出身者亦於四年後給田. 唯醫卜地理業未有定法亦依明法書?例給田.

#高麗史74卷-志28-選擧2-科目2-崇?之典-006
宣宗七年七月引見新及第賜酒食仍賜公服各一襲.

#高麗史74卷-志28-選擧2-科目2-崇?之典-007
肅宗二年九月引見新及第林元通等賜酒食衣服.  是年賜金富轍母米四十石舊制: 三子登科歲給母大倉米三十石. 以富轍兄弟四人登科加賜十石遂以爲常.  七年七月式目都監奏: “由三傳三禮業出身者宜授官勸後.” 制可.  十一月引見新及第賜衣服酒食.  九年十月引見新及第宋瑋等賜酒食.

#高麗史74卷-志28-選擧2-科目2-崇?之典-008
睿宗二年四月引見新及第皇甫許等.  四年二月引見新及第盧顯庸等賜衣酒.  八年三月引見新及第鄭之元等命左正言胡宗旦押賜酒食于閤門仍令釋褐.  十一年二月引見新及第金精等賜酒食于閤門仍令釋褐.  十一月新及第林許允等許令釋褐賜酒食及衣各一襲.

#高麗史74卷-志28-選擧2-科目2-崇?之典-009
仁宗十一年十二月判: 四子登製述明經科者令五部兩京諸州府郡縣辨報其父母別賜米三十石已沒者超一等封爵.

#高麗史74卷-志28-選擧2-科目2-崇?之典-010
毅宗三年正月判: 兄弟三人登製述明經科者其父授職其母別賜米二十石沒者封贈.  五年四月引見乙丑年以來新及第等賜宴閤門仍令釋褐.  十年六月詔: “今年壯元黃文莊乃丙寅科狀元文富之弟也. 兄弟俱占魁科在古罕聞宜准三子登科例歲給母粟三十石.”

#高麗史74卷-志28-選擧2-科目2-崇?之典-011
明宗六年八月新及第看榜許於街路張樂以爲榮觀比因兵亂久廢至是復之.  八年六月御史臺奏: “舊制新及第紅牌降使就賜于家迎待煩費寒士不克供辦. 自今請於簾前賜牌.” 中書門下府駁奏: “先王之制必降賜于家者將以榮耀里閭使人歆羨勸學?行之已久仍舊便.” 制可.  二十二年四月丙科第四人崔祗義兄祗元祗禮弟祗忠先已登第. 舊制: 三子登第者賜母米二十七石. 今以四子登科命有司加賞.

#高麗史74卷-志28-選擧2-科目2-崇?之典-012
高宗十七年崔瑀始造新及第儀物以寵之.

#高麗史74卷-志28-選擧2-科目2-崇?之典-013
元宗元年九月以魏文卿兄弟俱爲狀元?其母.  七年五月命新及第綴行令八坊廂父老士庶笙歌盛服隨從以寵之.

#高麗史74卷-志28-選擧2-科目2-崇?之典-014
忠烈王二十八年五月親試各賜白銀三斤馬一匹.

#高麗史74卷-志28-選擧2-科目2-崇?之典-015
忠穆王三年十月金仁琯連魁三場賜馬紅?許着金花帽王親授紅牌寵渥尤厚.  是月命新及第四日成行尋令六日成行. 國制: 凡登科者特賜藍袍犀帶戴花張盖以榮之.

#高麗史74卷-志28-選擧2-科目2-恩例-001
○凡恩例. 穆宗卽位詔: 進士明經十擧不第及書者地理學生滿十年者?許脫麻.  元年三月取恩賜一人東堂取恩賜自此始然不爲常例.  二年十月鎬京醫卜業生在學滿二十年年踰五十者?許脫麻.

#高麗史74卷-志28-選擧2-科目2-恩例-002
顯宗四年八月擧人崔弘正以赴擧年滿特賜釋褐.  五年四月石邦寶等二人以赴擧度滿?賜釋褐.

#高麗史74卷-志28-選擧2-科目2-恩例-003
文宗十九年六月?知政事金義珍知貢擧取進士王覆試以盧旦奏事?旨怒不設科惟取十上不第者賜李元長等五人恩賜出身又賜明經二人及第.

#高麗史74卷-志28-選擧2-科目2-恩例-004
肅宗詔: 進士明經十擧不第者許令脫麻.

#高麗史74卷-志28-選擧2-科目2-恩例-005
高宗四十年六月詔: 諸業東堂監試各一度進士明經各十度已滿者一度中場入格許令脫麻.

#高麗史74卷-志28-選擧2-科目2-恩例-006
忠宣王卽位敎曰: “諸業東堂監試各許一度進士明經赴擧已滿十度者亦許脫麻.”

#高麗史74卷-志28-選擧2-科目2-制科-001
○制科. 景宗元年遣金行成如宋入學國子監二年行成在宋登第.  五年遣崔罕王琳如宋入學十一年罕琳登賓貢科授秘書郞.

#高麗史74卷-志28-選擧2-科目2-制科-002
穆宗元年金成積入宋登第.

#高麗史74卷-志28-選擧2-科目2-制科-003
肅宗四年二月宋詔: 許擧子賓貢.

#高麗史74卷-志28-選擧2-科目2-制科-004
睿宗十年七月遣金端甄惟底趙奭康就正權迪如宋赴大學十二年迪奭端登上舍及第.

#高麗史74卷-志28-選擧2-科目2-制科-005
忠肅王元年正月元頒科擧詔令選合格者三人貢赴會試.  二年正月遣朴仁幹等三人應擧皆不第.  四年十二月遣安震應擧五年震中制科第三甲十五名.  七年十月遣安軸崔瀣李衍宗應擧八年瀣中制科?授遼陽盖州判官.  十年十二月遣安軸趙廉崔龍甲應擧十一年軸中制科.  後二年李穀中制科第二甲授翰林國史院檢閱官.

#高麗史74卷-志28-選擧2-科目2-制科-006
忠惠王後三年李仁復中制科授大寧路錦州判官.

#高麗史74卷-志28-選擧2-科目2-制科-007
忠穆王初年十一月遣尹安之安輔郭?應擧明年輔中制科.  三年九月遣尹安之白彌堅朴中美應擧.

#高麗史74卷-志28-選擧2-科目2-制科-008
忠定王元年安之中制科授大寧路判官.  二年遣白彌堅金仁琯應擧.

#高麗史74卷-志28-選擧2-科目2-制科-009
恭愍王二年以李穡充書狀官應擧三年穡中制科第二甲第二名授應奉翰林文字.  十九年六月,
大明頒科擧詔令就本國鄕試貢赴京師至會試不拘額數選取.  八月李仁復李穡爲考試官通考三場文字取李崇仁朴實權近金濤柳伯濡以充貢士崇仁近以年未滿二十五不遣.  二十年濤中制科第二十五名授東昌府丞.  二十二年六月白文寶權仲和取應擧試金潛宋文中權近曹信金震陽近又以年少不赴.

#高麗史74卷-志28-選擧2-科目2-武科-001
○武科. 恭愍王元年四月進士李穡上書: “請設武擧之科.” 事未施行.

#高麗史74卷-志28-選擧2-科目2-武科-002
恭讓王二年閏四月都評議使司奏: “文武二道不可偏廢本朝只取文科不取武科故武藝成材者少當以寅申巳亥試武科其試官則以兩府以上一員同考試官則以三四品中文武各一員試取給牌一如文科儀. 一等三人取諸家兵書俱通且精武藝者二等七人取粗習武藝通兵書者三等二十三人取或通兵書或精一藝者永爲恒式.” 從之.

#高麗史74卷-志28-選擧2-科目2-國子監試-001
○國子監試卽進士試德宗始置試以賦及六韻十韻詩厥後或稱成均試或稱南省試. 文宗二十五年只試六韻十韻詩. 毅宗二年試以賦及十韻詩忠宣王廢之. 忠肅王四年以九齋朔試代之. 七年稱擧子試. 恭愍王十七年王欲選通經者爲試官辛旽欲以監察大夫孫湧爲之宦者李剛達欲以判典校寺事李茂芳權思復爲之王惡其爭乃曰: “監試所取例皆童蒙非經明行修之士無益國家.” 罷之. 辛禑二年復之.

#高麗史74卷-志28-選擧2-科目2-國子試試員-001
○凡國子試試員以三品以下官爲之. 高宗十四年三月庾敬玄掌試以: “相如一奮其氣威信敵國.” 爲十韻詩題擧子請解題敬玄誤解信字爲誠信之信有一生前詰是非敬玄怒黜之時人欺之. 忠烈王十三年五月林貞杞掌試出律賦題曰: “太宗好堯舜之道如魚依水不可暫無以好堯舜道不可暫無.” 爲韻. 諸生進曰: “韻中六字皆則音何如?” 貞杞?改之曰: “好堯之道如魚依水.” 諸生又進曰: “韻中五字皆平音何如?” 貞杞大?又改之曰: “好堯舜道如魚依水.” 辛禑十一年三月尹就掌試所取皆勢家乳臭之童. 時人欺之爲粉紅榜. 以其兒童好著粉紅衣也.

#高麗史74卷-志28-選擧2-科目2-國子試之額-001
○凡國子試之額無定制德宗初年命右拾遺廉顯取鄭功志等六十人.

#高麗史74卷-志28-選擧2-科目2-國子試之額-002
文宗三年二月右副承宣金尙賓取韓復等三十九人.  二十五年十月秘書少監高維取七十五人.

#高麗史74卷-志28-選擧2-科目2-國子試之額-003
宣宗八年三月禮部郞中李?取金藎等九十一人.

#高麗史74卷-志28-選擧2-科目2-國子試之額-004
睿宗元年三月中書舍人李載取安之忠等八十九人.  十一年二月國子祭酒洪瓘取兪坦升等九十九人.  十二年三月文德殿學士金沽取王存等一百三人.

#高麗史74卷-志28-選擧2-科目2-國子試之額-005
仁宗十七年林光取林景等.  十八年崔?取韓梓等.  十九年三月禮部侍郞李仁實取卓光裕等.  二十一年朴景山取皇甫存等.  二十三年金永寬取朴彦猷等.  二十四年四月張脩取金大年等.

#高麗史74卷-志28-選擧2-科目2-國子試之額-006
毅宗元年李之茂取朴綬等.  二年四月崔允儀取詩賦梁忠贊等十一人十韻詩朴有時等八十人.  三年五月左承宣鄭襲明取詩賦吳光允等十四人十韻詩趙挺時等四十人.  五年四月金永胤取詩賦高英瑾等十五人十韻詩河挺材等七十二人.  七年三月知奏事劉碩取詩賦金世賴十韻詩李東粹等.  八年四月右承宣李元膺取詩賦朴世南等十八人十韻詩金遇等九十三人明經五人.  九年五月御史中丞李公升取詩賦金端寶十韻詩黃文莊等百餘人.  十一年四月給事中崔應淸取李陽秀等一百餘人.  十三年五月國子祭酒李德壽取七十八人.  十五年五月金*양取高克中等八十三人明經五人. 十七年四月起居注尹鱗瞻取鄭成澤等九十四人.  十八年四月大府少卿崔祐甫取金謀直等一百人.  十九年五月右常侍徐淳取詩賦金?等十五人十韻詩九十人明經五人.  二十一年金敦中取閔湜等.  二十二年鄭肅忠取王光純等.  二十三年金敦時取林廷等.

#高麗史74卷-志28-選擧2-科目2-國子試之額-007
明宗元年正月大僕卿柳德林取詩賦李希祐等十三人十韻詩李世卿等七十六人明經八人.  二年三月判衛尉事高子思取金光祖等一百十五人.  三年三月將作監廉信若取詩賦金徵魏等二十八人十韻詩李滋祐等七十八人.  五年六月刑部侍郞閔令謨取詩賦承丘源等十二人十韻詩方希進等六十人.  六年六月國子祭酒崔汝諧取詩賦李晉升等八人十韻詩鄭世俊等三十八人明經一人.  七年四月*?{諫}議大夫崔遇淸取詩賦朴敦章等十五人十韻詩金角章等六十八人明經三人.  九年五月左副承宣李文中取李陟高等八十一人.  十一年四月林民庇取洪永植等八十九人.  十三年五月尙書左丞崔?取詩賦吳夢霖等十人十韻詩金瑀等八十九人明經六人.  十五年五月右承宣趙永仁取詩賦崔文牧等十韻詩丁光祐等明經五人.  十六年閏七月大司成皇甫倬左散騎常侍李知命判將作監崔詵取梁公俊等三十二人明經五人.  十七年七月秘書監金英富取池宗濬等八十人明經九人.  十九年五月右承宣柳公權取詩賦鄭守剛等十九人十韻詩李奎報等六十二人.  二十一年李純祐取洪儆等.  二十五年六月禮部侍郞張自牧取詩賦申?等二十一人十韻詩李膺賁等八十六人明經十三人.  二十七年四月諫議大夫王儀取百人.

#高麗史74卷-志28-選擧2-科目2-國子試之額-008
神宗元年四月秘書監金平取詩賦智大成等十九人十韻詩*?世儒{段世儒}等七十二人明經七人.  二年四月秘書監李桂長取詩賦陸永儀等二十人十韻詩李唐仁等七十五人明經五人.  三年閏二月禮賓卿高瑩中取詩賦陳?等二十二人十韻詩魯元規等七十三人明經七人.  四年三月禮部侍郞崔弘胤取詩賦鄭公?等二十二人十韻詩朴維弼等七十人明經五人.  五年四月左承宣安有孚取詩賦秦陽胤等十四人十韻詩宋咸等七十三人明經五人. 六年五月國子祭酒崔孝思取詩賦金命予等二十一人十韻詩李世興等七十二人明經七人.

#高麗史74卷-志28-選擧2-科目2-國子試之額-009
熙宗元年四月判小府監事李?取李?等九十人.  三年五月大司成張允文取詩賦金南石十韻詩權時偉等九十餘人.  五年六月國子祭酒趙?取詩賦秋永壽等十六人十韻詩申季伯等五十人.  七年三月大司成蔡靖取詩賦鄭宗?等二十人十韻詩鄭弘柱等六十九人.

#高麗史74卷-志28-選擧2-科目2-國子試之額-010
康宗元年五月右諫議大夫崔甫淳取詩賦閔*부等二十八人十韻詩魏大輿等六十二人明經二人.  二年四月秘書監李淳中取詩賦陳*교十韻詩金革良等八十一人明經十五人.

#高麗史74卷-志28-選擧2-科目2-國子試之額-011
高宗元年四月左諫議大夫朴玄圭取詩賦尹得之等二十五人十韻詩張貂等六十二人明經十人.  二年四月大司成任永?取金文老等八十六人明經六人.  三年三月國子祭酒李得紹取文昌瑞等五十八人明經六人.  六年四月衛尉卿崔宗靜取詩賦金守堅十韻詩蘇文悅等六十七人明經五人.  七年五月右承宣金良鏡取詩賦陳昌德等二十四人十韻詩徐子敏等三十六人明經一人.  八年四月右諫議大夫崔先旦取李陽茂等八十六人.  十年四月左諫議大夫劉?基取韓景允等六十人.  十一年三月右諫議大夫兪升旦取詩賦金璨十韻詩梁龍藏等七十四人明經一人.  十二年二月國子祭酒李奎報取詩賦李惟信十韻詩元良允等六十六人明經三人.  十三年三月右副承宣崔宗藩取詩賦庾松栢十韻詩張良允等五十九人明經二人.  十四年三月右*?{諫}議大夫庾敬玄取詩賦兪亮十韻詩高宗賚等七十一人明經二人.  十六年五月取詩賦金良純等二十人十韻詩盧希管等五十三人.  十八年四月任景謙取詩賦李旦等二十五人十韻詩李仁等四十一人.  二十年將作監李百順取詩賦康洪正十韻詩曹伯等七十人明經一人.  二十四年四月*大僕寺事金敞取詩賦吳壽十韻詩曹希甫等八十一人明經四人.  二十七年四月判秘書省事宋國贍取詩賦吳恂十韻詩李石崇等四十一人.  二十九年三月大司成閔仁鈞取詩賦權珝十韻詩劉勃忠等七十四人明經二人.  三十年六月右承宣趙伯琪取詩賦韓璟等二十人十韻詩六十人明經二人.  三十二年五月左承宣庾弘取詩賦閔陽宣等二十九人十韻詩朴文正等五十八人明經二人.  三十四年四月*大僕卿崔滋取詩賦鄭淳十韻詩廉守貞等九十人明經五人.  三十六年四月判秘書省事趙修取詩賦孫昌衍十韻詩鄭一麟等九十五人明經六人.  三十八年四月判秘書省事李淳牧取詩賦盧元等三十九人十韻詩明經幷六十人.  四十年四月大司成李藏用取詩賦金仲偉等三十人十韻詩金命等六十人明經八人.  四十一年四月秘書監河千旦取詩賦李邵等三十三人十韻詩郭洪祚等五十二人明經三人.  四十二年五月*大僕卿柳璥取詩賦王胤等三十四人十韻詩李受庚等五十四人明經四人.  四十四年閏四月尙書右丞崔允愷取詩賦林椿壽等十七人十韻詩黃公石等二十七人明經一人.  四十五年三月*大僕寺事韓就取李源等六十五人.

#高麗史74卷-志28-選擧2-科目2-國子試之額-012
元宗元年五月許遂取詩賦吳漢卿等八十人十韻詩金得鈞等二十五人明經一人.  二年五月尙書右丞兪千遇取詩賦金守衍等二十一人十韻詩林杞等三十五人.  四年五月左諫議大夫鄭義取金良裕等五十五人.  六年任睦取朴安等.  八年金坵取李繪等.  十年四月元傅取方宣老等九十人. 十二年五月大司成韓康取梁淳等五十三人.  十四年九月翰林侍讀學士任翊取詩賦文貫之等十九人十韻詩梁均等三十九人明經一人.

#高麗史74卷-志28-選擧2-科目2-國子試之額-013
忠烈王元年四月尙書右丞李仁成取詩賦金台鉉等二十一人十韻詩趙?等四十九人明經二人.  二年八月判秘書事朱悅取詩賦李之桓等三十人十韻詩李緣等二十八人.  三年左諫議大夫金周鼎取詩賦鄭公旦等三十一人十韻詩鄭龜等三十九人明經三人.  五年五月右司議大夫鄭興取詩賦白元恒等三十二人十韻詩鄭時等三十一人明經二人.  八年三月右司議大夫潘阜取詩賦朴文靖等三十八人十韻詩安碩等五十一人明經二人.  九年五月秘書少尹金應文取詩賦李?等三十八人十韻詩李膺等四十六人.  十一年四月判秘書事安?取詩賦尹莘傑等三十一人十韻詩二十四人.  十二年五月崔甸取詩賦任弘基等三十六人十韻詩四十人.  十三年五月林貞杞取李?等八十五人.  十五年十月右副承旨李混取金承印等七十人.  十八年六月左承旨鄭?取李彦忠等六十一人.  二十一年九月金暄取李琯等七十餘人.  二十二年九月左承旨尹珤取崔凝等七十餘人.  二十五年九月金台鉉取李?等七十餘人.  二十六年三月右副承旨吳祈取金琅韻等六十九人.  二十七年四月鄭?取李鳳龍等七十七人.  二十八年三月朴?取梁成梓等七十人.  二十九年五月吳演取具桓等九十九人.  三十一年三月右承旨安于器取李文彦等七十三人.

#高麗史74卷-志28-選擧2-科目2-國子試之額-014
忠肅王四年朴孝修掌九齋朔試取金玄具等.  七年八月右代言許富取古賦鄭乙輔十韻詩裴仲輔等八十餘人.  十三年辛?取李達中等.  十七年九月代言尹之賢取孫光嗣等九十九人.

#高麗史74卷-志28-選擧2-科目2-國子試之額-015
忠惠王元年四月成均祭酒金右?取卓光茂等九十人.

#高麗史74卷-志28-選擧2-科目2-國子試之額-016
忠肅王後八年正月尹澤取安元龍等九十九人.

#高麗史74卷-志28-選擧2-科目2-國子試之額-017
忠惠王後元年金?取梁允軾等.  二年金光載取成元達等.  三年取金鷹等九十九人.

#高麗史74卷-志28-選擧2-科目2-國子試之額-018
忠穆王初年祭酒田淑蒙取安保麟等九十九人.  三年四月代言鄭思度取詩賦朴形等五十二人十韻詩金得齊等四十六人.

#高麗史74卷-志28-選擧2-科目2-國子試之額-019
恭愍王二年四月執義宋天鳳取韓達漢等八十二人明經五人.  四年正月右代言柳淑取全翊等九十五人.  六年三月御史大夫申君平取李*준等九十八人.  九年九月御史大夫李嶠取朴季陽等九十九人.  十一年九月知申事元松壽取許時等百一人. 十四年十月典理判書韓?取古賦閔安仁等五十五人十韻詩林幹等四十一人.

#高麗史74卷-志28-選擧2-科目2-國子試之額-020
辛禑二年五月知申事郭樞取鄭熙等九十九人.  三年三月知申事金濤取鄭悛等九十九人.  六年五月右代言徐均衡取李汝良等九十九人.  八年四月上護軍李崇仁取李升商等九十九人.  九年四月知申事廉廷秀取禹洪命等九十九人明經六人.  十一年四月左代言尹就取任公緯等九十九人.  十二年四月知申事權執經取鄭坤等九十九人.

#高麗史74卷-志28-選擧2-科目2-國子試之額-021
辛昌卽位之年八月知申事李種學取孟思謙等九十九人.  元年八月知申事權鑄取黃訥等九十九人.

#高麗史74卷-志28-選擧2-科目2-國子試之額-022
恭讓王二年閏四月知申事閔開取李?等九十九人.  四年三月知申事李詹取李孟畯九十九人.

#高麗史74卷-志28-選擧2-科目2-升補試-001
○升補試. 卽生員試毅宗元年始置試以詩賦經義取任裕公等五十五人.  六年七月取吳世文等二十五人.  十二年九月命國子祭酒廉直諒司業崔婁伯取尹敦?等十六人.

#高麗史74卷-志28-選擧2-科目2-升補試-002
明宗二年九月取李鳴鶴等三十八人.  六年十月取皇甫沆等四十五人明經三人.  八年八月取高得一等四十一人.  十年九月取朴仲臧等四十餘人.  二十年九月取安社基等三十二人.  二十二年九月取李仲?等三十人.

#高麗史74卷-志28-選擧2-科目2-升補試-003
神宗五年九月取崔天祐等四十三人.  七年二月取鄭承祖等四十一人.  八年五月取金守剛等五十二人.  十五年八月取石延年等四十七人.

#高麗史74卷-志28-選擧2-科目2-升補試-004
元宗五年六月取李方衍等四十七人.  七年六月取鄭試等三十一人.

#高麗史74卷-志28-選擧2-科目2-升補試-005
忠烈王十年十一月諫議大夫潘阜取南宣用等三十三人.  十一年十一月取李瑞等三十八人.  十二年取鄕貢進士權烋等二十九人.  二十七年七月國子祭酒安于器取崔凝等一百五十人.

#高麗史74卷-志28-選擧2-科目2-升補試-006
忠肅王七年十月右常侍林仲沇取鄭宗輔等.

#高麗史74卷-志28-選擧2-科目2-升補試-007
忠穆王元年五月典儀令申?取李天驥等十九人.

#高麗史74卷-志28-選擧2-科目2-升補試-008
忠定王二年五月成均祭酒全卿取李玖等.

#高麗史74卷-志28-選擧2-科目2-升補試-009
恭愍王二年六月祭酒李挺取楊以時等五十人.  十年十月大司成許佺取八人.  十一年十一月大司成金安利取鄭天益等五人.  十七年八月取全伯英等三十七人.  二十三年四月取李就等一百人.

#高麗史74卷-志28-選擧2-科目2-升補試-010
辛禑三年五月取文?等.  六年六月祭酒權近取洪尙彬等百十人.  八年五月取鄭龜晉等一百人.  九年四月取王?等百九人.  十一年五月司藝鄭摠取崔?等六十餘人.

#高麗史74卷-志28-選擧2-科目2-升補試-011
恭讓王四年五月取許*?等一百二十人.

#高麗史74卷-志28-選擧2-學校-00-000
學校.

#高麗史74卷-志28-選擧2-學校-00-001
○太祖十三年幸西京創置學校命秀才廷?爲書學博士別創學院聚六部生徒敎授後太祖聞其興學賜綵帛勸之兼置醫卜二業又賜倉穀百石爲學寶.

#高麗史74卷-志28-選擧2-學校-00-002
成宗詔: 令諸州郡縣選子弟詣京習業.  五年七月敎曰: “朕素?薄德尙切崇儒欲興周孔之風冀致唐虞之理庠序以養之科目以取之今諸州所上學士慮有思鄕之人皆令從便去留. 其歸寧學生二百七人可賜布一千四百匹願留者五十三人亦賜?頭一百六枚米二百六十五石.” 仍差通事舍人高榮?就客省宣諭賜酒果.  六年八月以前年許還學生無師敎授敎: 選通經閱籍者爲經學醫學博士於十二牧各遣一人敦行敎諭其諸州郡縣長吏百姓有兒可敎學者幷令訓戒若有勵志明經孝弟有聞醫方足用者令牧宰知州縣官依漢家故事具錄薦貢京師以爲恒式.  八年四月敎曰: “大學助敎宋承演南海道羅州牧經學博士全輔仁誨人不倦宜加?擢承演可超九等授國子博士仍賜緋公服一襲輔仁可賜公服一襲米五十石. 自今凡文官有弟子十人以下者有司於政滿遷轉之時具錄奏聞以爲褒貶其十二牧經學博士無一箇門生赴試者雖在考滿復令留任責其成?量授官階以爲恒式.”  八年下敎申勸十二牧諸州府經學醫學博士仍賜酒食.  十一年十二月敎: 有司相得勝地廣營書齋學舍量給田莊以充學粮又創國子監.

#高麗史74卷-志28-選擧2-學校-00-003
穆宗六年正月敎: 令三京十道博士師長?勸生徒有勤?者錄名申聞管內有才學者逐年薦擧勿墜恒規.

#高麗史74卷-志28-選擧2-學校-00-004
文宗十七年八月制: 國子監諸生近多廢業責在學官. 自今精加勉勵至年終較臧否定去留儒生在監九年律生六年荒昧無成者?令屛黜.

#高麗史74卷-志28-選擧2-學校-00-005
肅宗七年閏六月宰相邵台輔等奏: “國學養士?費不?實爲民弊且中朝之法難以行於我國請罷之.” 不報.

#高麗史74卷-志28-選擧2-學校-00-006
睿宗卽位制: 三京八牧通判以上及知州事縣令由文科出身者兼管勾學事.  二年制曰: “置學養賢三代以降致治之本也. 而有司議論未定宜速疾施行.” 睿宗方嚮文學遂下此制士類莫不欣然大臣無一人奉承時議惜之.  四年七月國學置七齋周易曰麗擇尙書曰待聘毛詩曰經德周禮曰求人戴禮曰服膺春秋曰養正武學曰講藝. 試取大學崔敏庸等七十人武學韓自純等八人分處之.  九年二月國子生張仔等六十人詣闕請立國學.  十一年四月制曰: “文武兩學國家敎化之根源早降指揮欲令立其兩學養育諸生以備將來將相之擧而有司各執異論未有定議宜速奏定施行.”  十四年七月國學始立養賢庫以養士自國初肇立文宣王廟于國子監建官置師. 至宣宗將欲敎育而未遑. 睿宗銳意儒術詔有司廣設學舍置儒學六十人武學十七人以近臣管勾事務選名儒爲學官博士講論經義以敎導之.

#高麗史74卷-志28-選擧2-學校-00-007
仁宗朝式目都監詳定學式: 國子學生以文武官三品以上子孫及勳官二品帶縣公以上幷京官四品帶三品以上勳封者之子爲之. 大學生以文武官五品以上子孫若正從三品曾孫及勳官三品以上有封者之子爲之. 四門學生以勳官三品以上無封四品有封及文武官七品以上之子爲之. 三學生各三百人在學以齒序. 凡係雜路及工商樂名等賤事者大小功親犯嫁者家道不正者犯惡逆歸鄕者賤鄕部曲人等子孫及身犯私罪者不許入學. 其律學書學?學皆肄國子學律書?及州縣學生?以八品以上子及庶人爲之. 七品以上子情願者聽. 國子大學四門皆置博士助敎必擇經學優長景行修謹堪爲師範者分經敎授諸生每授一經必令終講未終講者不得改業. 年終計講授多少以爲博士助敎考課等第. 律書?學只置博士律學博士掌敎律令書學掌敎八書?學掌敎?術. 凡經周易尙書周禮禮記毛詩春秋左氏傳公羊傳穀梁傳各爲一經孝經論語必令兼通. 諸學生課業孝經論語共限一年尙書公羊穀梁傳各限二年半周易毛詩周禮儀禮各二年禮記左傳各三年皆先讀孝經論語次讀諸經幷?習時務策. 有暇兼須習書日一紙幷讀國語說文字林三倉爾雅.  五年三月詔: 諸州立學以廣敎道.  八年六月國學奏: “近年以來明經浸衰宜選取三十人以下入學養育兼差敎導官?上?外各一員以勸學.”  七月國子諸生詣闕上書曰: “臣等竊聞御史臺奏: ‘國學養士大多供給甚費請簡留行修業成者若干人在學餘悉出之.’ 臣等上爲國家惜之. 夫崇學育才乃理國之本古之聖賢必以是爲先務焉. 孔子雖不得位周流四方猶養三千之徒唐韓文公謫守潮州潮下州也. 猶曰: ‘州學廢久不聞業成貢于王庭亦州二恥也.’ 乃命趙德秀才掌州學以聚生徒出己俸以給廚饌. ?我國家奄有三韓旣富而敎風俗文物擬諸三代而國學生徒不過二百有司以爲費財而欲削之豈吾君尊道崇儒之意邪? 且佛氏寺觀周遍中外齊民逃役飽食逸居者不知其幾千萬焉有司曾不是思而反言國學之費非公言至論也. 願陛下却而不用.” 詔可.  九年三月中書門下奏: “?外文臣各定業經注錄政案量差學官.” 從之. 十一年正月判: 武學齋生赴擧者少故策論雖不合格隨分選取得第甚易諸學生爭屬武學. 棄本逐末非徒士風僥倖率皆才器駑下或委兵事有名無實. 且武學漸盛將與文學人角立不和深爲未便. 自今已登第者與文士一體?用武學取士及齋號?停罷.  十三年判: 國學諸生四季私試通考分數直赴科場大寒大熱兩朔免試.  十五年九月門下省奏: “國學六齋諸生各持所講大小經升堂博士學諭執經升講每日不過五人每人不過二問從容論難悟疑辨惑.”

#高麗史74卷-志28-選擧2-學校-00-008
毅宗二十二年三月詔曰: “化民成俗必由學校自祖宗以來於外官差遣文師一員又有儒臣爲守則兼管勾學事以勸學. 近聞任是職者但以謀利爲先勸學之方略不留意志學之士無由聞達朕甚憫焉. 如有各官文師及管勾學事者勸學育才以副朕意則兩界兵馬使各道按察使注名馳報. 朕將不待政滿隨卽擢用.”

#高麗史74卷-志28-選擧2-學校-00-009
高宗五年七月中軍宰樞議生徒未登仕版者試以詩選取八十人其不中者皆令從軍.

#高麗史74卷-志28-選擧2-學校-00-010
元宗二年三月置東西學堂各差別監敎學敎導.

#高麗史74卷-志28-選擧2-學校-00-011
忠烈王六年三月敎: 今儒士唯習科擧之文未有博通經史者其令通一經一史者敎授國子.  三十年五月安珦建議令各品出銀布有差以充國學贍學錢王亦出內庫錢穀以助之. 珦以餘?送江南購六經諸子史以來於是願學之士七管十二徒諸生橫經受業者動以數百計.  六月國學大成殿成. 初使臣耶律希逸以殿宇隘陋甚失泮宮制度言於王新之.

#高麗史74卷-志28-選擧2-學校-00-012
忠宣王卽位賜養賢庫銀五十斤令藝文館召致郡縣有茂才者給牒任以訓導.

#高麗史74卷-志28-選擧2-學校-00-013
忠肅王十二年敎曰: “學校風化之源嚴加勸勵以備擢用.

#高麗史74卷-志28-選擧2-學校-00-014
恭愍王元年二月敎曰: ”學校庠序風化之源國學名存實無十二徒東西學堂頹?不修宜令葺治養育生徒其有能通一經者錄名以聞.” 四月進士李穡上*?: “請外而鄕校內而學堂考其才而陞諸十二徒十二徒又摠而考之陞之成均限以日月程其德藝貢之禮部中者依例與官不中者亦給出身之階除在官而求擧者其餘非國學生不得與試.”  六年正月命修中外學校.  十二年五月敎曰: “近因干戈敎養頗弛. 自今成均十二徒東西學堂諸州郡鄕校嚴加敎誨作成人才其土田人口或被豪强所兼幷者官爲析辨以贍學用.” 十六年成均祭酒林樸上言: “請改造成均館命重營國學于崇文館舊址令中外儒官隨品出布以助其費增置生員常養一百.” 始分五經四書齋.  二十年十二月敎曰: “文武之用不可偏廢. 內自成均外至鄕校開設文武二學養成人才以備擢用.”

#高麗史74卷-志28-選擧2-學校-00-015
恭讓王元年十二月大司憲趙浚等上*?曰: “學校風化之源國家理亂政治得失莫不由斯. 近因兵興學校廢弛鞠爲茂草鄕愿之托儒名避軍役者至五六月*閒集童子讀唐宋絶句至五十日乃罷謂之夏課. 爲守令者視之泛然曾不介意如此欲得經明行修之士以補國家之盛理其可得乎? 願自今以勤敏博學者爲敎授官分遣五道各一人周行郡縣其馬疋供億?委鄕校主之又以外方閑居業儒者爲本官敎導令子弟常讀四書五經不許讀詞章. 而敎授官循環周行嚴立課程身自論難考其通否登名書籍誘掖?勸以成實材. 其有得人才之多者擢以不次若不能敎誨而無成?者亦將論罰.” 二年二月置京中五部及西北面府州儒學敎授官三年正月各道牧府亦置之.  六月金瞻等上*?: “請元子及宗室子弟入學.”

#高麗史74卷-志28-選擧2-學校-私學-001
○凡私學文宗朝*大師中書令崔?收召後進敎誨不倦靑衿白布塡溢門巷遂分九齋曰樂聖大中誠明敬業造道率性進德大和待聘謂之侍中崔公徒衣冠子弟凡應擧者必先肄徒中而學焉. 每歲暑月借僧房結夏課擇徒中及第學優才贍而未官者爲敎導. 其學則九經三史也*閒或先進來過乃刻燭賦詩. 榜其次第呼名而入仍設酌. 童冠列左右奉樽俎進退有儀長幼有序竟日酬唱觀者莫不嘉嘆. 自後凡赴擧者亦皆肄名九齋籍中謂之文憲公徒. 又有儒臣立徒者十一曰弘文公徒侍中鄭倍傑一稱熊川徒; 曰匡憲公徒?政盧旦; 曰南山徒祭酒金尙賓; 曰西園徒僕射金無滯; 曰文忠公徒侍中殷鼎; 曰良愼公徒平章金義珍一云郞中朴明保; 曰*頁敬公{貞敬公}徒平章黃瑩; 曰忠平公徒柳監; 曰貞憲公徒侍中文正; 曰徐侍郞徒徐碩; 曰龜山徒未詳. 幷文憲公?徒世稱十二徒然?徒最盛.

#高麗史74卷-志28-選擧2-學校-私學-002
仁宗十一年六月判: 各徒儒生背曾受業師移屬他徒者東堂監試毋得許赴.  十七年六月判: 東堂監試後諸徒儒生都會日時國子監知會使習業五十日而罷. 曾接寺三十日私試十五首以上製述者敎導精加考?各其名下注接寺若干日私試若干首論報方許赴會. 諸徒敎導不離接所勸學者學官有闕爲先塡差以示褒?.

#高麗史74卷-志28-選擧2-學校-私學-003
恭愍王六年七月翰林院言: “前者夏課之終必使知制誥爲試員以考諸生能否近來廢不行請復之.”  七年六月十二徒朔試.

#高麗史74卷-志28-選擧2-學校-私學-004
恭讓王三年六月罷十二徒.

志卷*弟{第}二十八.


#高麗史75卷-志29-00-00-00-000
志卷第二十九. 高麗史七十五.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史75卷-志29-選擧3-00-00-000
選擧三.

#高麗史75卷-志29-選擧3-銓注-00-000
銓注.

#高麗史75卷-志29-選擧3-銓注-選法-001
○凡選法成宗八年四月始令京官六品以下四考加資五品以上必取旨以爲常式.

#高麗史75卷-志29-選擧3-銓注-選法-002
明宗時吏部員點初筮仕者姓名入奏號曰點奏. 於是求入仕者皆賂白銀以爲贄上自判事下至令史習以爲常競占下點.  十一年正月中書門下郞舍議奏: “舊制文吏散官外補者皆有年限非有功不得超遷令有一二年而超受者有三十餘年而不調者政濫人怨. 請限及第登科者閑五年自胥吏爲員者閑八年以上許得施行餘皆追寢之.” 詔可. 時政出權門奔競賄賂無復廉恥. 自重房上將及宿衛之臣有氣勢者各擧一人占官請調如不得詣執政家張拳極口爭詰執政畏縮許之. 銓注猥濫故有是議. 然其追寢者亦行賂遺故崔忠烈韓文俊之徒力排其議曰: “前朝文臣各執己意臧否人物以至於敗何復踵往轍耶?” 卽命吏疾速施行諸郞無復詰之.  二十年增省宰爲八員. 先是省宰增至七時論謂非古制及是又增爲八里巷?曰: “皇國實無寺省中置七齋七齋今未了八齋復入來.” 盖宰與齋聲相近爲?辭以譏之.

#高麗史75卷-志29-選擧3-銓注-選法-003
神宗三年二月重房奏: “門下錄事中書注書堂後官二員?令周年拜?職.” 然唯注書與堂後之文官者周年.  五年四月式目都監使崔詵等奏: “文班?外五六品?令帶犀爲?秩.” 王曰: “員數大多豈可一時陞秩?” 乃增?秩六七人.

#高麗史75卷-志29-選擧3-銓注-選法-004
熙宗時崔忠獻專權頒政無常. 舊例頒政六月謂權務十二月謂大政吏兵部判事與諸僚會本部陟功黜罪皆?王命過此時雖有闕不補. 又吏部每歲調選百司胥吏有仍有徙名爲動靜.

#高麗史75卷-志29-選擧3-銓注-選法-005
高宗十二年崔瑀置政房於私第擬百官銓注選文士屬之號曰必者赤. 舊制吏部掌文銓兵部掌武選第其年月分其勞逸?其功過論其才否具載于書謂之政案. 中書擬升黜以奏之門下承制?以行之. 自崔忠獻擅權置府與僚佐私取政案注擬除授授其黨與爲承宣謂之政色承宣僚佐之任此者三品謂之政色尙書四品以下謂之政色少卿持筆?從事於其下者謂之政色書題. 其會所謂之政房.

#高麗史75卷-志29-選擧3-銓注-選法-006
忠烈王初承宣朴恒掌銓注始留宿禁中除授訖乃出. 故事政房員每當除授晨入暮出干謁塡門至是改之.  二十四年正月忠宣王卽位敎曰: “本朝三品之階貳於宰相未嘗輕授. 雖至四品容有年滿而未拜者. 近來或以五品超授致仕受祿者倍於顯官. 各領校尉以下困於國役而有終年未受祿者誠爲未便. 其以五品超授者有司論罷.”  四月忠宣罷政房以翰林院主選法.  三十三年七月典理軍簿更定選法.

#高麗史75卷-志29-選擧3-銓注-選法-007
忠宣王二年十月文武銓選分委選摠部以首亞相領之. 然一二幸臣以他官兼之久而不易.

#高麗史75卷-志29-選擧3-銓注-選法-008
忠肅王七年復政房.  十六年九月密直金之鏡掌銓注專擅除授及批目下用事者爭相塗抹竄定朱與墨至不可辨時人謂之黑冊政事.[黑冊者兒輩用厚紙黑而油之以習寫字.]

#高麗史75卷-志29-選擧3-銓注-選法-009
忠穆王卽位之年十一月命典理軍簿五品以下點望申聞.  十二月罷政房歸文武銓注于典理軍簿尋復政房. 恭愍王元年二月復罷之.  三月典理判書白文寶上書曰: “爲政之要在於得人知人之難聖賢所重孔子曰: ‘擧爾所知.’ 書曰: ‘無求備于一人.’ 若指瑕掩善則人無可用隨器授任則士無可棄. 莫若使在位達官各擧所知則克?至公野無遺賢矣. 乞依司馬光所議設十科以擧士. 其一科行義純固可爲師表二科經術該博可備顧問三科方正識大體可爲臺諫四科文章典麗可備著述五科獄訟法令盡公得失六科廉義理財賦公私俱便七科公正有風力可寄方面八科愛民礪節可作守令九科智勇才略防禦將帥十科行止合度可爲典禮. 應職事官自兩府諸奉翊至從三品以上侍從官自僉議監察提學外製六品以上每歲*?{須}於十科內擧堪當一科者一人有堪擧者不必拘於一科擧非其人以致敗與擧主俱免. 典理軍簿古之政府也. 古者文武異路世官不相交文資則典理武資則軍簿各任銓注宜矣. 自毅王以後文武世通官亦交授故兩司政官於大內別廳一會議政宜當文武官資一時注擬此所謂政貴變通酌古準今者也. 近代選法大壞不論資序功罪隨代番更官類積薪前職滿國故奔競僥倖者滔滔皆是. 又先王制定衙門之外別立諸色冗員都目數多不量勤慢競求冒進. 宜當?倂衙門沙汰不急之任合錄都目庶絶爭名之路.”  五年六月敎曰: “政房設自權臣豈爵人於朝之意? 今宜永罷. 其三品以下與宰相共議進退七品以下吏兵部擬議奏聞.”  六年正月命都目: 去官人通四書者使赴任不通者爲校尉隊正定爲恒式. 然今注擬日逼未易遽學四書姑令畢讀千字文千字內能書百字者許赴任不能者年雖久不許錄用.  十二月復歸銓選于吏兵部.  十年二月王召吏部郞中李岡曰: “爾?銓選其臺諫曠職者黜之賢才遺逸者陟之丁憂終制者亦須擢用.”  十一年密直提學白文寶上箚子曰: “自九品至一品每品各給職牒所以防奸. 近世品職朝謝初則僉署終則一官署故始難終易吏緣爲奸今後六品以上各自寫牒投省具署經印七品以下典理軍簿具署經印每品同品轉移者只給謝牒.”  十七年十二月用循資格.

#高麗史75卷-志29-選擧3-銓注-選法-010
辛禑元年十月憲司請革箚子房以文武二選分肄吏兵部從之不果行.  二年九月權臣弄權隱政批累日而下. 時謂之隱批.  六年六月諫官李崇仁等言: “近年官爵眞添相雜其謝牒但有堂後署而無印信恐後日必有假濫乞東班典理司西班軍簿司各令印信署給.”  九年三月憲司言: “本朝以從仕久近勞逸多小循資升秩以賞功勞比來奔競成風名器日賤有勞者不?無功者冒受. 願自今精加檢察循次?用以明銓選之法.”

#高麗史75卷-志29-選擧3-銓注-選法-011
辛昌卽位之年八月始復銓選法. 舊制: 府衛則自隊正以上諸司則自九品以上與夫府史胥徒皆錄歲月功過每於歲抄升黜謂之都目政. 自禑時權奸竊國官爵一出私門都目政久廢至是追錄其勞.  是月趙浚請: 公卿士大夫之幼弱子弟不許拜東班九品以上之官其有冒受者父母論罪.

#高麗史75卷-志29-選擧3-銓注-選法-012
恭讓王元年十二月門下府郞舍具成祐等上*?曰: “名器爵祿所以養賢而待士也. 官職自有定制銓選亦有成法. 我太祖統三之初省五樞七之設國人所傳聞也. 自事元之後省樞之合坐始而添設倍多東西各品無不繁冗不幸甲寅以來奸臣擅政籍蒼赤田宅以賄之則不論人之賢不肖擢以省樞. 賄賂多而官數少遂稱商議數至七八十矣. 其爲省樞者則雖有合坐之名旅進旅退不與國政者多. 於是名器混淆而官爵亂矣. 夫人主之職論相而已相得其人則治不得其人則亂. 宰相之職論道經邦燮理陰陽正心以正百官進君子退小人而已. 今之五六十宰相果能一一如是乎? 古者無其人則闕其位. 願殿下遵太祖之成法勿以親?新舊之殊惟賢不肖之爲察以官擇人則官有餘而人不足. 其省五樞七之制何患不復乎? 宜自今非論道經邦燮理陰陽正己以正百官者非淸白忠直國耳忘家者非戰勝攻取勇冠三軍威加敵國者則不許入兩府.”  二年十二月都評議使司奏曰: “先王設都目政以差年到宿錄用近來各司各成衆愛馬以至府史胥徒冒受官爵工商賤隸亦濫呈都目. 乞依古制令吏兵曹考?功勞授職其有名無實任者刪去所任同而去路異名者倂合.” 從之.  三年五月頒京外官解由格.  十一月都堂啓曰: “三載考績三考黜陟是古今通規. 本國選官之制京外官員三十箇月吏員九十箇月已滿者許遷轉自事元以來官制紊亂用人無法數相遞代. 因此成?未著曠廢官職願令都堂與吏兵曹尙瑞寺?酌古今定爲選法今姑依舊制京外官滿三年成衆愛馬別差及各司人吏滿九年者許錄用.” 從之.

#高麗史75卷-志29-選擧3-銓注-薦擧之制-001
○凡薦擧之制. 成宗十一年正月敎曰:“殷宗之於傅岩徵用胥靡周王之於渭水登庸漁師或任之耳目之司或授以台衡之職故能匡扶社稷經濟邦家. 朕自摠萬機思齊七政. 非積學無以知善非任賢無以成功. 是用內開庠序外置學校闢較藝之場廣取士之路猶未致懷寶出衆之士安知無蔽賢防能之人? 凡有文才武略者聽詣闕自擧.”  五月敎曰: “王者旁求多士爰備百僚以才俊爲先匪恪勤勿授. 今欲克明俊德無曠庶官京官五品以上各擧一人所擧者德行才能具*?名下以奏.”  十六年八月命有司: 奇才異能隱滯丘園者搜訪以聞.

#高麗史75卷-志29-選擧3-銓注-薦擧之制-002
仁宗五年三月詔: 侍從官各擧一人所擧無狀則罪之.  八年十二月詔: 侍從官各擧遺逸一人.  十六年令有司擧淸白守節者.

#高麗史75卷-志29-選擧3-銓注-薦擧之制-003
毅宗二十二年三月詔曰: “近世薦擧路絶賢不肖混淆. 其文筆可以華國者兩府宰樞臺省侍臣諸司知制誥及留守官各上書奏薦.”

#高麗史75卷-志29-選擧3-銓注-薦擧之制-004
忠宣王卽位敎曰: “用人不可專用世家子弟其有茂才碩德孝廉方正之士退居巖谷者所在官薦達貧不能行者官給衣粮敦遣.”

#高麗史75卷-志29-選擧3-銓注-薦擧之制-005
忠肅王十二年十月敎: 茂才碩德孝廉方正之士側微無聞者所在官司錄名升薦.

#高麗史75卷-志29-選擧3-銓注-薦擧之制-006
恭愍王元年二月敎曰: “山林鄕曲如有經明行修茂才苦節之士按廉使以聞典理軍簿隨才擢用.”  五年六月敎曰: “懷才抱道肥遁不仕者所在官錄其德行敦遣赴朝.”  十年二月命宰相百官各薦賢良二人.

#高麗史75卷-志29-選擧3-銓注-薦擧之制-007
辛禑十四年正月令宗室耆老臺省六曹擧文武賢良.

#高麗史75卷-志29-選擧3-銓注-薦擧之制-008
恭讓王二年十二月令百官各擧賢良二人.  三年六月金瞻等上*?: 請擧用茂才孝廉.  十一月令臺省六曹各擧賢良三人.

#高麗史75卷-志29-選擧3-銓注-考課之典-001
○凡考課之典. 顯宗九年八月判: 凡官吏自正月初一日至十二月晦日實仕及諸暇日數具錄呈考功謂之年終都歷.

#高麗史75卷-志29-選擧3-銓注-考課之典-002
文宗元年八月制: 尙書考功職在考績百僚今只按胥吏能否自今可悉考中外見官殿最.  二年四月制: 各司巳初赴衙酉初罷已有成規然四時晷刻短長不同. 自今日永辰初日短巳初赴衙.

#高麗史75卷-志29-選擧3-銓注-考課之典-003
毅宗十八年七月詔: 近百僚庶司不肯夙夜?官竊祿有違委任責成之意. 有司考其勤怠以黜陟.

#高麗史75卷-志29-選擧3-銓注-考課之典-004
忠烈王六年十月令監察司檢諸司勤怠謂之衙時每以冬夏孟月行之.  三十三年十二月忠宣在元敎曰: “聞諸司員吏怠於供職務行非理自今每於月終考?賢否勤怠以聞.”

#高麗史75卷-志29-選擧3-銓注-考課之典-005
恭愍王五年六月敎: 監察典法都官長官每朔課員吏決訟多少至六朔以殿最黜陟.  十九年十一月正言李詹請: 令考功考各司公座簿凡在官者日出而聚日午而散有不如法憲司*?{糾}察.

#高麗史75卷-志29-選擧3-銓注-考課之典-006
恭讓王元年十二月趙浚上言: “京外大小官吏除目旣下不卽上官赴任以致公事稽遲. 願自今除臺省政曹外自下批後京官限三日外官限十日進闕謝恩卽行上官赴任稱權知行事新舊相對將文書錢穀契*券手相交付以憑考課待出謝卽眞.”  三年四月都堂請: 考臺省勤慢一不仕者抵罪三不仕者削職.

#高麗史75卷-志29-選擧3-銓注-選用守令-001
○凡選用守令. 成宗元年六月崔承老上書曰: “王者理民非家至而日見之故分遣守令往察百姓利害. 太祖統合之後欲置外官盖因*(??){草}創未遑. 今竊見鄕豪每假公務侵暴百姓民不堪命. 請置外官雖不得一時盡遣先於十數州縣幷置一官官各設兩三員以委撫字.”

#高麗史75卷-志29-選擧3-銓注-選用守令-002
穆宗九年四月詔: 文班常?以上各擧才堪治民者一人視所擧當否賞罰.

#高麗史75卷-志29-選擧3-銓注-選用守令-003
顯宗九年二月新定諸州府員奉行六條: 一察民庶疾苦; 二察黑綬長吏能否; 三察盜賊姦猾; 四察民犯禁; 五察民孝弟廉潔; 六察吏錢穀散失.

#高麗史75卷-志29-選擧3-銓注-選用守令-004
明宗八年四月兵部集武散官試?奏以擬外補.

#高麗史75卷-志29-選擧3-銓注-選用守令-005
元宗元年十月中書省奏: “大官自求補外侵漁百姓今官高者不差外任.” 制可.

#高麗史75卷-志29-選擧3-銓注-選用守令-006
忠烈王元年六月王欲武官交差守令承宣李?成言: “武人可臨民者少. 如有才兼文武寬猛相濟者宜勿論東西班授之.” 王納之. 自庚癸以來權臣柄國倡爲文武交差之例每以武官補外及朴恒掌銓注白王曰: “外寄是東班仕路. 故東班必補外然後得授朝官西班則循次以進何必求外寄?” 遂不補外至是武官托左右請復之.

#高麗史75卷-志29-選擧3-銓注-選用守令-007
恭愍王三年十二月敎曰: “沿海守令職兼防禦誠難其人. 自奉翊以下代言以上各擧淸白有武才者二人.”  四年七月命兩府各擧堪爲守令者.  五年八月命宰相選廉公?吏治者爲守令.  八年全以道請: 監務縣令專任文士舊制監務縣令皆用登科士流近世專以諸司胥吏爲之貪汚虐民且階皆七八品秩卑人微豪强輕之恣行不法鄕邑殘弊. 王納以道之言以五六品爲安集欲革舊弊. 然安集非出於批目皆用時宰所擧以白牒之任其後軍功添設之官與工商之賤皆得爲之.  十一年五月令省郞薦六品以上可外任者.  十月臺*?{諫}上言: “田里休戚在於守令雖有臺諫政曹保擧之令皆徇面情所薦至有不識字者. 願自今臨軒引見核其名實擧非其人擧主必罰.”  十二年五月敎曰: “守令賢否民之休戚係焉. 今後僉議監察及六曹五品以上各擧所知以備擢用所擧非人罪及擧主.”  二十二年九月命都堂各擧才堪守令者數人.

#高麗史75卷-志29-選擧3-銓注-選用守令-008
辛禑元年二月敎: 守令考績之法以田野闢戶口增賦役均詞訟簡盜賊息五事爲殿最其遞任者必待新官交付去任朝?.  十二月令宰相及六曹臺省各擧才兼文武可爲守令者.  四年十二月憲司上言: “守令分憂重任自古必選有名望者近因軍國事殷安集不擇賢否故侵漁病民者甚衆. 請令臺諫擬議差遣.”  六年六月諫官李崇仁等言: “守令遷代大速雖得其人未見其?請倣三載考績之法滿三年方許遞代令按廉殿最以聞如有政迹尤著者不次擢用.”  八年二月令臺省及各司擧可當外任者.  九年三月憲司言: “守令近民之職不可不謹. 近年奸?貪暴之徒付托權勢求爲守令恣行不法憑公營私塗炭生民州府郡縣日就彫弊. 願自今令臺省六曹擧廉正寡欲純良勤儉者分遣郡縣使都巡問使按廉使黜陟賢否以明賞罰如有謬擧罪及擧主黜陟不明憲司*?{糾}理.”

#高麗史75卷-志29-選擧3-銓注-選用守令-009
辛昌卽位之年六月令都評議使司臺省六曹: 各擧所知務得公廉有才幹者以委外任仰都巡問按廉使嚴加考?以憑黜陟其貪汚不材者痛行懲罰.  八月趙浚言: “近日所除守令頗有士林所不知者. 願自今非經各司顯秩有名望者非歷試中外有聲績者不許除授. 監務縣令職又近民近世仕出多門人恥爲之. 乃以府史胥吏除之使不學墻面之輩以毒其民. 願以臺諫六曹所擧有材幹者差遣陞階?官使與州牧同批以重其任安集一切罷之.”  是月令臺諫六曹擧堪爲守令者又復以士人爲縣令監務. 自禑時權奸秉政競用私人隨喜怒以爲黜陟或一年三四易諸州縣安集例多不識字者奪人田民納之權門至養權臣馬牛鷹犬求媚媒進貪殘之禍甚於胥吏. 至是始用士流.

#高麗史75卷-志29-選擧3-銓注-選用守令-010
恭讓王二年十二月憲司上言: “守令遞任頻數雖有才能未布政令民未受惠. 且送舊迎新其弊不?. 願自今三年已滿有聲績者擢授京官不勝其任者貶黜以勵士風.”

#高麗史75卷-志29-選擧3-銓注-選用監司-001
○凡選用監司文宗十年八月諸州牧刺史通判縣令尉及長吏政績勤慢淸濁百姓貧富苦樂遣使按?.

#高麗史75卷-志29-選擧3-銓注-選用監司-002
仁宗五年三月詔曰: “遣使郡國廉察刺史縣令賢否以褒貶之.”

#高麗史75卷-志29-選擧3-銓注-選用監司-003
明宗十一年九月以往年察訪使黜陟多有乖戾其被黜官吏依舊?用. 國制重外寄遣按察使巡察州縣問民疾苦以春秋更代而又*閒發察訪使黜陟幽明自仁宗壬戌以後不遣察訪唯委按察爲按察者但循故常不能彈擧. 故官吏略無畏忌務爲侵漁流亡相繼庚癸之後政令益苛民生愈困. 歲戊戌宰相宋有仁李光挺等建議奏發十道察訪使?往升黜坐贓落職者九百九十餘人. 至是原之.  十八年三月因宰樞所奏下制曰: “百姓乃國家根本. 朕欲其安土樂業故遣朝臣分憂宣化. 近聞守令因公事不急之務侵漁勞擾民不堪弊流移逃散轉于溝壑朕甚愍之. 其令兩界兵馬使五道按察使巡察吏理期於?實各官員吏廉貪勤怠精究巡問小有割民受贈憑公自利遍問驗實以罪貶奏其有淸白守節興利除害獄訟平決者以功褒奏.”

#高麗史75卷-志29-選擧3-銓注-選用監司-004
恭愍王五年六月敎曰: “存撫按廉州縣官所以分憂共治者也. 存撫按廉憑公營私以害吾民及罷軟不事事者都評議司監察司聞奏黜削州縣官員不能其任存撫按廉體察*?{糾}理.”

#高麗史75卷-志29-選擧3-銓注-選用監司-005
辛禑四年十二月憲司上言: “各道按廉軍國重事民生疾苦守令得失刑獄爭訟皆委統察所任至重今六朔更代故凡行公事未畢見遞以至廢弛且一年兩度送迎有弊. 願自今滿一歲方許遞代.”  十三年十一月令諸道按廉使考將帥能否殿最月季報都堂.

#高麗史75卷-志29-選擧3-銓注-選用監司-006
辛昌卽位之年七月趙浚言: “按廉之職國初節度使也摠攝軍民專制方面守令奉職而民安其業方鎭?服而戰守必力事權歸一人無異望至今號爲一方統察. 今賊破州郡而方鎭無所畏憚擁兵養威坐視而不戰賊勢日益張. 守令自恣公行賄賂流連聲色百姓塗炭而不之恤爲按廉者區區於簿書錢穀之*閒而未能嚴於黜陟賞罰之典以振起軍民之政者無他. 知官皆正順奉順之員方鎭府尹州牧都護亦兩府之大臣奉翊之達官故按廉不以王人大體爲念反以秩卑小節爲嫌紀綱不振. 願法祖宗遣兩府之成憲體唐室遣大臣之故事擇兩府有廉威明幹四善者爲都按廉黜陟大使以田野闢戶口增詞訟簡賦役均學校興巡察州郡而黜陟之以號令嚴器械精兵卒鍊屯田修海寇息巡臨方鎭而賞罰之而軍官敗績沒一州郡守令貪汚招納賄賂者斬次罪罷職論罪次罪論罰行公以振紀綱守令三年遞任不被都按廉譴責者卽除京職. 其都按廉使許令臺諫薦擧俟依貼出乃遣之. 自元帥以下皆郊迎呈?不許坐. 雖以五六品爲廉使者一年相遞之期黜陟考課之法與都按廉同. 更相迭遣不爲常例. 都按廉不能黜陟州郡方鎭者司憲府申聞罷職痛理.  八月諸道都觀察黜陟使皆用臺諫之薦.”

#高麗史75卷-志29-選擧3-銓注-宦寺之職-001
○凡宦寺之職毅宗五年以鄭?權知閣門祗候御史臺以宦者?朝官無古制爭之.

#高麗史75卷-志29-選擧3-銓注-宦寺之職-002
高宗四十五年七月宦者金仁宣有衛社之功然其官極于南班七品金仁俊請除?職王亦欲授之恐後人援以爲例終不許.

#高麗史75卷-志29-選擧3-銓注-宦寺之職-003
元宗元年六月下制: 宦者閔世?自予幼時以至今日再救朕疾功不可負限六品?用. 宦官拜?始此.

#高麗史75卷-志29-選擧3-銓注-宦寺之職-004
恭愍王元年五月*?{諫}官上*?: ?人授檢校官食祿者大多請加汰?.

#高麗史75卷-志29-選擧3-銓注-宦寺之職-005
辛禑六年六月諫官李崇仁言: “設官分職各有攸當. 故先王置內侍府以待中官是爲令典不可改也. 乞復置此官將中官之小心謹愼者隨品轉用毋與朝官.” 不聽.

#高麗史75卷-志29-選擧3-銓注-宦寺之職-006
恭讓王元年十二月臺諫交章請: 依舊制宦官不許拜六品在僞朝已拜?官者追奪告身放還田里.  趙浚上言: “宦者自國初至慶陵朝不得?官近來以宮中傳命之任得與論道經邦之列非所以尊朝廷. 願遵慶陵之制不許拜朝官.”  左司議吳思忠等言: “祖宗之制宦寺無官文廟之世宦寺給事不過十數人亦未嘗食祿忠烈王朝亦不拜?官. 至于玄陵使宦寺得與兩府八衛之列卒致萬生之變. 今復立內侍府階三品復蹈亡國之轍. 願宮中給事者只給衣食罷內侍府.” 判曰: “自今不許朝官毋革內侍府.”

#高麗史75卷-志29-選擧3-銓注-限職-001
○凡限職靖宗六年四月判: 南班及流外人吏將校等子不付工匠案者依父祖有*?{痕}咎人例入仕.

#高麗史75卷-志29-選擧3-銓注-限職-002
文宗七年十月判: 樂工有三四子者以一子繼業其餘屬注膳幕士驅史轉陪戎副尉校尉限至曜武校尉.  十年十二月判: 雜路人子孫從父祖曾祖出身仕路外孫許屬南班若祖母之父係雜路者許?東班.  十二年五月式目都監奏: “製述業康師厚十擧不中例當脫麻. 然是堂引上貴曾孫堂引是驅史之官. 伏審戊子年制電吏所由注膳幕士驅史門僕子孫登製述明經及雜科或成軍功者許升朝行又丙申年制雜路人子孫蒙恩入仕者合依父祖仕路. 今師厚不宜脫麻.” 從之.  是月判: 嫁大功親所産禁仕路.  十六年判: 僧人之子仕路禁錮至孫方許通.  二十七年正月有司奏: “按令典工商家執技事上專其業不得入仕與士齒. 軍器注簿崔忠幸良?令同正梁??工人外孫別將羅禮隊正禮順亦皆工人嫡孫自慕九流去其所業已登朝行不可復充工匠乞各限時職不許遷除.” 制曰: “可依辛亥年郞將忠孟限大將軍例許通任用.” 中書省駁奏: “忠幸等無大功能掩匿世累冒入流品不宜與忠孟邊功例論.” 制曰: “除淸要理民職外一如前制.”

#高麗史75卷-志29-選擧3-銓注-限職-003
宣宗二年四月判: 同父異母?妹犯嫁所産仕路禁錮.

#高麗史75卷-志29-選擧3-銓注-限職-004
肅宗元年二月判: 嫁小功親所産依大功親例禁仕路.  七月判: 注膳幕士所由門僕電吏杖首等雜類雖高祖以上三韓功臣只許正路南班限內殿崇班加轉.  六年十月判: 嫁大小功親所産?許通.

#高麗史75卷-志29-選擧3-銓注-限職-005
睿宗十一年八月判: 大小功親犯嫁者禁錮.

#高麗史75卷-志29-選擧3-銓注-限職-006
仁宗三年正月判: 電吏杖首所由門僕注膳幕士驅史大丈等子孫依軍人子孫許通諸業選路例赴擧其登製述明經兩大業者限五品醫卜地理律?業者限七品若堅貞節操有名聞者所業特異者擢大業甲乙科則許授淸要理民職丙科同進士則三品職醫卜地理律?業則四品職其非登科入仕者亦限七品至玄孫許通.  十二年十二月判: 嫁大小功親所産曾限七品今後仕路一禁.  十八年六月判: 工商樂人之子雖有功只賜物禁仕路.

#高麗史75卷-志29-選擧3-銓注-限職-007
毅宗元年十二月判: 大小功親內只禁四寸以上犯嫁五六寸親黨不曾禁嫁緣此多相昏嫁遂成風俗未易卒禁. 已前犯産人許通仕路今後一皆禁錮.  六年二月判: 京市案付恣女失行前所産限六品職失行後所産禁錮.  三月判: 僧人子孫限西南班七品.

#高麗史75卷-志29-選擧3-銓注-限職-008
高宗四十五年二月崔?以家奴李公柱爲郞將. 舊制奴婢雖有大功賞以錢帛不授官爵. 崔沆秉政欲收人心始除其家殿前公柱崔良伯金仁俊爲別將?長壽爲校尉金承俊爲隊正. 至是奴等曰: “公柱身事三世年老有功請加?職.” 奴隸拜?始此.

#高麗史75卷-志29-選擧3-銓注-限職-009
元宗元年四月下旨: 散員康俊才以本系微賤限在七品然能通蒙古語宜限五品.

#高麗史75卷-志29-選擧3-銓注-限職-010
忠烈王二年閏三月僉議府上言: “近內竪微賤者以隨從之勞許通仕路混雜朝班有乖祖宗之制. 請收成命.” 不允國制: 內僚之職限南班七品謂之常式七品如有大功異能只加賞賜未有至五六品者. 元宗朝始通其路然拜將軍郞將者不過一二. 及忠烈卽位內人無功者拜?官高爵腰?帶黃至子孫許通臺省政曹者甚多若別將散員不可勝數.

#高麗史75卷-志29-選擧3-銓注-限職-011
辛禑五年正月諫官言: “工匠之徒雖或有勞勿許授職其已授者追奪職牒.”

#高麗史75卷-志29-選擧3-銓注-蔭?-001
○凡蔭?諸以蔭出身者皆限年十八以上穆宗卽位敎: 文武五品以上子授蔭職.

#高麗史75卷-志29-選擧3-銓注-蔭?-002
顯宗五年十二月敎: 兩班職事五品以上子孫若弟姪許一人入仕.

#高麗史75卷-志29-選擧3-銓注-蔭?-003
肅宗卽位詔: 職事四品以上及致仕員戶爵一子.  五年二月詔: 兩京文武顯職四品及給舍中丞諸曹郞中致仕見存者許一子蔭職.

#高麗史75卷-志29-選擧3-銓注-蔭?-004
睿宗三年二月詔: 兩京文武班五品以上各許一子蔭官無直子者許收養子及孫.

#高麗史75卷-志29-選擧3-銓注-蔭?-005
仁宗五年二月判: 收養同宗支子許承蔭收養遺棄小兒良賤難辨者東西南班?限五品.  十二年六月判: 致仕見任宰臣直子軍器注簿同正收養子及內外孫甥姪良?令同正前代宰臣直子良?令同正內外孫令史同正. 樞密院直子良?令同正收養子及內外孫甥姪良?丞同正. 左右僕射六尙書以下文武正三品直子良?令同正收養子及內外孫甥姪主事同正. 從三品直子良?令同正收養子及內外孫甥姪令史同正. 正從四品直子良?丞同正正從五品直子主事同正.  十三年閏二月判: 前代宰臣直子良?丞同正內孫令*史{中}同正外孫史同正.

#高麗史75卷-志29-選擧3-銓注-蔭?-006
高宗四十年六月詔: 宰樞及文武三品致仕見存者各許一子蔭官無直子許姪?女?收養子內外孫一名承蔭先代宰樞內外無名之孫一名許初職文武四品給舍中丞諸曹郞中中郞將以上各許一子蔭職.

#高麗史75卷-志29-選擧3-銓注-蔭?-007
忠烈王八年五月文武致顯三品以上許蔭一子無子者甥姪?若過房付籍者許一名初職先代宰臣密直內外孫無名者亦戶許一名初職文武職事四品中事典書侍丞諸曹正郞以上勿論解官試攝許蔭一子外?員用前所任朝官降等許蔭.

#高麗史75卷-志29-選擧3-銓注-蔭?-008
忠宣王卽位敎曰: “宰樞及文武三品以上致仕見存者各許一子蔭官無子則甥姪女?內外孫及收養子許一名初職先代宰樞內外孫無名者許文武初職四品及給舍中丞諸曹郞中中郞將解官者勿論試攝各授一子蔭官凡實行後爲外官者亦降等許蔭.”

#高麗史75卷-志29-選擧3-銓注-蔭?-009
忠宣王復位敎曰: “宰臣直子許一名初授七品顯官致仕三品各許一子職事無子者甥姪女?一名許蒙文武四五品顯官解官各許一子蔭職.”

#高麗史75卷-志29-選擧3-銓注-?祖宗苗裔-001
○凡?祖宗苗裔肅宗卽位詔: 太祖苗裔在軍籍者免無職者許入仕.  三年十月賜祖宗苗裔無職者爵一級.  五年二月詔: 太祖內玄孫之孫外玄孫之子及太祖同胞昆弟玄孫之子及外玄孫後代正統君王玄孫之子及外玄孫各戶爵一人.

#高麗史75卷-志29-選擧3-銓注-?祖宗苗裔-002
睿宗三年二月詔: 太祖內玄孫之孫外玄孫之子許初入仕一人屬南班者改屬東班.  四月詔: *大廟十陵諸孫無官者許初職.

#高麗史75卷-志29-選擧3-銓注-?祖宗苗裔-003
毅宗十六年太祖之裔未得祿仕者令有司選補.  二十一年九月詔: 太祖苗裔許初職.  二十三年四月詔: 太祖內外苗裔?用.

#高麗史75卷-志29-選擧3-銓注-?祖宗苗裔-004
神宗卽位詔: 太祖苗裔太祖同産兄弟正統君王子孫?許入仕.

#高麗史75卷-志29-選擧3-銓注-?祖宗苗裔-005
高宗四十年六月詔: 太祖苗裔挾十一女一戶一名許初入仕已爲員者政抄別錄?用充軍者許免.

#高麗史75卷-志29-選擧3-銓注-?祖宗苗裔-006
忠烈王八年五月敎: 聖祖苗裔雖挾二十女一戶例許一名入仕已爲員者政抄別錄若在南班改東班勿差國仙在軍行者除軍籍聖祖親兄弟之孫一戶例許一名入仕.

#高麗史75卷-志29-選擧3-銓注-?祖宗苗裔-007
忠宣王卽位敎曰: “太祖苗裔無名者例以一戶一名許初入仕. 太祖同胎兄弟賞延于世內外五世玄孫之曾孫各許一戶一名初入仕正統君王內外孫亦如之.”

#高麗史75卷-志29-選擧3-銓注-?祖宗苗裔-008
忠宣王復位敎曰: “祖王苗裔無名者雖挾二十二女例以一戶一名許初職已入仕者別錄?用屬南班者改東班勿差國仙亦免充軍祖王親兄弟內玄孫之玄孫之孫外玄孫之玄孫之子及歷代先王內玄孫之玄孫之子外玄孫之玄孫例以一戶一名許初職.”

#高麗史75卷-志29-選擧3-銓注-?祖宗苗裔-009
忠肅王十二年敎: 祖王苗裔雖挾三女許初入仕屬南班者改屬東班勿差國仙仍免軍役.

#高麗史75卷-志29-選擧3-銓注-?功臣子孫-001
○凡?功臣子孫顯宗五年十二月錄太祖功臣子孫無官者.

#高麗史75卷-志29-選擧3-銓注-?功臣子孫-002
文宗六年十月制: 裴玄慶等六功臣佐我太祖肇開大業功德勒于鍾鼎其後嗣至于曾玄男女僧尼無官者授初職有官者增級.  三十七年閏六月判: 三韓功臣承蔭者其功臣職牒雖或遺失的是功臣子孫許初入仕.

#高麗史75卷-志29-選擧3-銓注-?功臣子孫-003
肅宗卽位詔: 太祖代及三韓功臣內外孫無職者戶許一人入仕顯廟功臣河拱辰將軍宋國華及庚戌年如契丹見留使副許其子孫一人入仕.

#高麗史75卷-志29-選擧3-銓注-?功臣子孫-004
睿宗三年二月詔: 祖代六功臣三韓前後功臣代代配享功臣西京興化龜宣慈州仇比江潘嶺等固守員將子孫各許初入仕一人.  四月詔: 配享功臣內外孫無官者許初職.  六年爵太祖功臣子孫.

#高麗史75卷-志29-選擧3-銓注-?功臣子孫-005
仁宗八年十二月判: 功臣子孫付簿點職.

#高麗史75卷-志29-選擧3-銓注-?功臣子孫-006
毅宗二十一年九月歷代功臣之後皆許初職.  二十三年四月三韓壁上功臣子孫許初職.

#高麗史75卷-志29-選擧3-銓注-?功臣子孫-007
神宗卽位詔曰: “祖代六功臣三韓功臣子孫?許入仕.”

#高麗史75卷-志29-選擧3-銓注-?功臣子孫-008
高宗四十年六月詔: 祖代六功臣三韓功臣內玄孫之玄孫之孫外玄孫之玄孫之子挾七女未蒙戶一名許初入仕. 三韓後壁上功臣內玄孫之玄孫之玄孫之子外玄孫之玄孫之玄孫挾六女未蒙戶一名許初入仕. 代代配享功臣內玄孫之玄孫外玄孫之曾孫挾五女未蒙戶一名初入仕.

#高麗史75卷-志29-選擧3-銓注-?功臣子孫-009
忠烈王八年五月聖祖代六功臣三韓壁上功臣歷代壁上功臣配享功臣戰沒功臣亦許其孫戶各一名入仕.

#高麗史75卷-志29-選擧3-銓注-?功臣子孫-010
忠宣王卽位敎曰: “祖代功臣之內外五世玄孫之子代代配享功臣內外五世玄孫之曾孫太祖代衛社戰亡金樂金哲申崇謙及能使丹兵還退徐熙河拱辰盧?楊規等內外孫與玄孫中一名許初入仕顯宗南幸時有功者及始終隨從功臣與西京興化龜宣慈州仇比江盤嶺成功戰亡者交戰將校典軍人等內外孫與玄孫中一名例許初職. 甲申丁亥年東蕃元帥尹瓘吳延寵爲國亡身庾益懷節寵方崔甫及出衆成功對戰亡身兩班軍人及行諜未還記事儒一內外玄孫中例許一名初職. 乙卯年西事成功及戰亡兩班員將庚戌年昌化軍衛社景純李雄等內外孫中一名許初職. 平章事崔思專於先代救難使王孫?遠其內外玄孫錄用丙申年衛社吳卓尹先甫麟寵珍李作李儒始終衛社亡身金縝辛忠內外孫與玄孫許初職. 壬寅年衛社亡身平章事韓安仁郞中李中若內外孫與玄孫賞職. 侍郞庾應圭告奏北朝七日不食專對有功又當闕內救火時能奉遷景靈殿五室神御郞中黃文裳於乙卯年西事爲宣諭使亡身郞中崔均於甲午年爲宣諭使亡身內外孫一名許初職. 是年權有之郊先入賊軍沒陣而亡別將崔淑散員守磯白仁壽裴龍甫校尉趙叔甫錢義忠辛卯年龜州宣諭使朴文成金仲溫金慶孫癸巳年南路捉賊李子晟宣諭使鄭義朴錄全甲午年西京兵馬使閔曦丁酉年南路逆賊處置使金慶孫皆於內外孫中許初職錄用. 凡功臣子孫以賤技落在工商匠樂者推明許通屬南班者改東班.”

#高麗史75卷-志29-選擧3-銓注-?功臣子孫-011
忠宣王復位敎曰: “祖王代六功臣壁上功臣顯王南幸時侍奉功臣等內外玄孫之玄孫歷代配享功臣內外玄孫之曾孫例以戶一名許初職. 祖王代衛社功臣金樂金哲申崇謙及成王代功臣徐熙顯王代功臣河拱辰盧?楊規等內外玄孫之玄孫例以一戶一名許初職. 仁王代功臣崔思全奮策救難其功重大其內外玄孫之孫別錄?用. 父王代己巳年及四年隨從臣僚功勞旣着宜加錄用延及子孫.”

#高麗史75卷-志29-選擧3-銓注-?功臣子孫-012
忠肅王十二年敎: 歷代功臣蔭職?依舊制其甲戌年以來有戰功人及戰亡人子孫各加?用.

#高麗史75卷-志29-選擧3-銓注-?功臣子孫-013
恭愍王五年六月敎: 太祖以來歷代功臣錄其子孫優加?用.  十二年五月敎: 陣亡軍吏子孫屢命擢用有司視爲文具予甚痛焉. 各具姓名以聞.  二十年三月敎: 兵興以來戰亡將士官其子孫.

#高麗史75卷-志29-選擧3-銓注-?功臣子孫-014
辛禑元年二月敎: 兵興以來戰沒軍士令都評議司追錄子孫.

#高麗史75卷-志29-選擧3-銓注-封贈之制-001
○凡封贈之制成宗七年十月敎: 文武常?官以上父母妻封爵.

#高麗史75卷-志29-選擧3-銓注-封贈之制-002
穆宗卽位敎: 常?官以上及職事七品以上父母妻各加官封.  二年十月鎬京文武三品以上妻寡居守節者封爵.

#高麗史75卷-志29-選擧3-銓注-封贈之制-003
顯宗五年十二月敎: 歷代功臣封贈官爵.

#高麗史75卷-志29-選擧3-銓注-封贈之制-004
德宗卽位判: 中郞將准諸曹員外郞別將准七品父母封爵.

#高麗史75卷-志29-選擧3-銓注-封贈之制-005
肅宗卽位詔: 散官四品職事常?以上爵其父母妻散官五品職事七品以上爵其父母.  五年二月四品以上封父母爵.

#高麗史75卷-志29-選擧3-銓注-封贈之制-006
睿宗三年二月兩京文武兩班各以官品高低許加父母妻封爵.  四月配享功臣各加追封.

#高麗史75卷-志29-選擧3-銓注-封贈之制-007
毅宗三年正月判: 三子赴戰有功者父母依三子登科例封贈賜米.

#高麗史75卷-志29-選擧3-銓注-封贈之制-008
高宗四十年六月詔: 代代功臣各加封爵文武職事常?散官四品以上父母妻封爵職事七品散官五品員父母封爵.

#高麗史75卷-志29-選擧3-銓注-封贈之制-009
忠宣王卽位敎: 太祖代衛社功臣及却退丹兵人等加封爵號內外文武職事常?以上散官四品以上父母妻封爵三品以上員除父母之封以祖曾祖請封爵者亦許之.

#高麗史75卷-志29-選擧3-銓注-封贈之制-010
恭愍王十一年十月金續命上言: “今針線娘子內僚之女亦有封翁主宅主者僭擬踰分殊失尊卑之體. 除不得已宗室勳舊外勿許封爵已封者請奪之.”  十二年十一月敎: 擊走紅賊三等功臣?父母妻超三等封爵.  二十年三月戰亡將士悉加追贈.

#高麗史75卷-志29-選擧3-銓注-封贈之制-011
辛禑五年正月門下郞舍言: “僧人封君及依例外翁主宅主封爵?皆除之.”  九年二月左司議權近言: “女封宅主僧封諸君及府外封君皆繫官爵輕賤?許禁斷.”

#高麗史75卷-志29-選擧3-銓注-封贈之制-012
恭讓王元年十二月諫官請罷無功封君者.  二年正月憲司請勿許封爵婦人僧徒從之.  十二月趙浚上言: “非有功不侯我朝之法. 金富軾削除僭亂平定西都封樂浪侯金方慶伐叛耽羅問罪東倭封上洛公. 自今宰相非安社定遠功臣毋得封君.”  三年八月憲司上言: “聖人制禮嚴嫡庶之分. 嫡子然後得承襲父爵支子不與焉. 若宗子無子而亡則衆子之次者乃得襲爵. 本朝王子之後不論嫡庶不辨親?一皆封爵實非古制. 且所謂承襲者父沒然後繼其位也. 今父在而其子不論多少皆得封君不惟嫡庶無等有乖於禮亦難以有限爵祿封無窮之子孫也. 請令有司考?宗籍凡爲先王親子之後正派嫡長及殿下之伯叔親弟及親衆子乃許封君其封君之後許令長子襲爵其族屬*?遠而已封君者悉收告身其中擇有才幹者於文武隨才任用以遵先王之制以別宗族之親.” 不報.  都評議使司上言: “自古天子之配爲后諸侯之配爲妃天子之女謂之公主諸侯之女謂之翁主上下之禮不可紊亂所以定名分而別尊卑也. 我國家近代以來紀綱陵夷不循禮制后妃翁主宅主之稱或出時君之所欲或因權勢之私情皆失其義至於臣僚妻室之封祖宗之贈皆無定制. 願自今定以王之正配稱妃冊授金印世子正配稱嬪冊授銀印衆王子正配稱翁主王女稱宮主?下批銀印王之有服同姓?妹姪女及同姓諸君正妻稱翁主文武一品正妻封小國夫人二品正妻封大郡夫人三品正妻封中郡夫人母?大夫人四品正妻封郡君母郡大君五六品正妻封縣君母縣大君. 三子登科之母無職人妻特封縣君歲賜如舊有職人妻加二等. 凡婦人*?{須}自室女爲人正妻者得封父無官嫡母無子而次妻之子有官者許封嫡母其次妻雖不得因夫受封所生之子有官者當從母以子貴之例受封縣君. 已上命婦夫亡改嫁者追奪封爵三十歲前守寡至六十歲不失節者勿論存沒旌門復戶. 士大夫追贈祖考二品以上贈三代父准子職祖曾祖遞降??同三品贈二代四品至六品贈考??吏曹受判給牒.” 從之.

#高麗史75卷-志29-選擧3-銓注-添設職-001
○添設職恭愍王三年六月六部判書摠郞除政曹外皆倍數添設各司三四品亦皆添設又於四十二都府每領添設中郞將郞將各二人別將散員各三人以授之謂之賞軍政添設之職始此.  十二年閏三月除臺*?{諫}吏兵部外增置東班三品以下六品以上西班五品以下職額.  二十年十二月命左承宣金興慶曰: “今兵革未偃錢財?渴有軍功者無以賞之設添文官三品武官五品以下官以賞軍功.”

#高麗史75卷-志29-選擧3-銓注-添設職-002
辛禑二年正月以添設職賞軍士自奉翊通憲至七八品無?時人有車載斗量之譏.  四年八月憲司上言: “添設官職只爲賞軍功也無功閑居者亦或?緣冒得使名器至賤. 自今除從軍立功外勿授添職.”  五年正月諫官上言: “設官分職自有定制今兩府之額多至六十密直以下封君及通憲以上添設甚衆請皆罷之正順以下添設官勿許帶館職. 且本國出謝格例滿百日則不出. 添設雖非實職年久者亦出實非古制. ?因年久姓名相似者*閒或用謀冒出. 請丁巳年以前添設大小職毋得出謝.”  九年二月左司議權近言: “比來四方兵興國用虛耗其有戰勝之功者錢財不足而難以盡賞官職有限而難以盡授. 故先王權設添職而有定數以賞其功非有軍功者不敢虛授. 今添設大繁至無其數功否混淆僥倖日開至於工商賤隸皆得冒授官爵之賤至如泥沙. 我國家所賴以賞有功?人心者只有官爵而官爵不重人皆輕之則後雖有功何以賞之且彼戰攻之士豈望添設輕賤之職以赴難測危亡之地乎? 願自今賞功添設之職一遵先王定數除赴戰有功外勿許除授.”

#高麗史75卷-志29-選擧3-銓注-添設職-003
恭讓王元年十二月諫官上*?: 請罷僞朝添設職汰恭愍王丙申癸卯二年添設之職. 命汰丙申年添設.  二年正月憲司請收僞朝添設職牒不聽.  是月王謂鄭道傳曰: “罷僞朝添設職其術何如?” 對曰: “古之用人之法有四曰文學曰武科曰吏科曰門蔭以此四科擧之當則用之否則舍之其誰有怨?” 又問: “秩高者處之何如?” 對曰: “昔趙宋時爲散官設大丹館福源宮或授提調或授提擧今亦?此別置宮城宿衛府而位密直奉翊者爲提調宮城宿衛事三四品提擧宮城宿衛事. 然則政得其宜體統嚴矣.” 又問: “居外者處之何如?” 對曰: “居京城者處之如此則在外者爭來赴衛王室矣然後以秩高下或爲提調或爲提擧.” 從之.

#高麗史75卷-志29-選擧3-銓注-役官之制-001
○役官之制未知始於何代樞密院堂後官門下錄事權務*八{入}祿以上人費白銀六七十斤得拜?職謂之役官. 後因穀貴無一人請補勒令衣冠子弟爲之或辭職或逃避. 高宗四十三年乃以五軍三官七品爲首者受大倉粟供辦.

#高麗史75卷-志29-選擧3-銓注-役官之制-002
忠宣王三年三月敎曰: “役官姑停點望令倉庫供其費.”

#高麗史75卷-志29-選擧3-銓注-役官之制-003
恭愍王元年正月典理司上役官之制王親選下判.

#高麗史75卷-志29-選擧3-銓注-役官之制-004
恭讓王二年六月都堂啓: “門下錄事注書三司都事密直堂後內院令丞膳官令丞皆用私財以供官費名爲役官有違設官之意. 請自今其宣飯紙?皆令官給.” 從之.

#高麗史75卷-志29-選擧3-銓注-?爵之制-001
○?爵之制忠烈王元年以國用不足令人納銀拜官以所納多少爲差.  三年二月令無功及不次而求官者科等納銀授職.

#高麗史75卷-志29-選擧3-銓注-?爵之制-002
忠穆王四年征東省都事岳友上書: “請行入粟補官之法白身入從九品者輸米五石每級遞加五石有前職者米十石陞一等.”

#高麗史75卷-志29-選擧3-銓注-?爵之制-003
辛禑二年令西北鄙納粟補官以充軍需.

#高麗史75卷-志29-選擧3-銓注-成衆官選補之法-001
○成衆官選補之法曰內侍院曰茶房曰司楯曰司衣曰司?其始置歲月不可考. 明宗十六年重房武臣請兼屬內侍茶房則其選猶爲榮矣. 恭讓王二年十月吏曹啓: “內侍茶房出入禁?其任匪輕以無定額規避軍役者爭相充補?及數月便歸鄕里不供?役動至數百. 乞擇儀狀端正者百人充之分左右番番各五十人.” 從之. 三年四月吏曹又啓曰: “內侍茶房司楯司衣司?等成衆阿幕備宿衛近侍之任不可不擇. 其始設也必考其世籍才藝容貌乃許入屬近來謀避軍役爭相投屬容有世籍不現形狀不完才藝不通者亦或混雜. 及其仕滿不論賢否但以都目而授職故拜朝官者或不稱職除守令者亦或病民非細故也其入屬者不可不愼簡焉. 願自今本曹必考戶籍及初入仕朝謝觀其容貌仍試其藝其於書?射御中通一藝者許令入屬雖舊屬者亦皆考?. 且內侍茶房其數已定司楯司衣司?則尙無定額入屬之徒無有紀極. 請刪定員數司楯四番各五十人司衣四番各四十人司?四番各三十人.” 從之.

#高麗史75卷-志29-選擧3-銓注-事審官-001
○事審官太祖十八年新羅王金傅來降除新羅國爲慶州使傅爲本州事審知副戶長以下官職等事於是諸功臣亦?之各爲其本州事審事審官始此.

#高麗史75卷-志29-選擧3-銓注-事審官-002
成宗十五年定: 凡事審官五百丁以上州四員三百丁以上州三員以下州二員.

#高麗史75卷-志29-選擧3-銓注-事審官-003
顯宗初年判: 父及親兄弟爲戶長者勿差事審官.  十年判: 凡差事審官從其人百姓擧望. 其擧望雖小如朝廷顯達累代門閥者?奏差曾坐*?{諂}曲奸邪之罪者勿差.

#高麗史75卷-志29-選擧3-銓注-事審官-004
文宗十一年判: 事審官歸鄕作弊者按廉使監倉使推送京師科罪仍令事審主掌使啓達遞差.

#高麗史75卷-志29-選擧3-銓注-事審官-005
仁宗二年判: 鄕吏子孫雖免鄕其親黨猶爲鄕役者勿差事審官.  十二年判: 宰樞內外鄕妻鄕祖曾祖妻鄕等五鄕內三鄕兼差. 上將軍以下三品以上內外鄕祖曾祖妻鄕等四鄕內二鄕兼差. 四品以下?上以上內外鄕祖妻鄕等三鄕內一鄕差?外員內外鄕內一鄕差各以文武平均交差.

#高麗史75卷-志29-選擧3-銓注-事審官-006
忠烈王九年權罷諸州事審官.

#高麗史75卷-志29-選擧3-銓注-事審官-007
忠肅王五年四月罷州郡事審官民甚悅之然未幾權豪復自爲之害甚於前. 五月下敎曰: “事審官之設本爲宗主人民甄別流品均平賦役表正風俗今則不然廣占公田多匿民戶若小有差役例收祿轉則吏之上京者敢於私門決杖徵銅還取祿轉擅作威福有害於鄕無補於國. 已盡革罷其所匿田戶推刷復舊.”

#高麗史75卷-志29-選擧3-銓注-事審官-008
恭愍王十八年辛旽欲自爲五道都事審官令三司上書: 請復事審官. 王曰: “我皇考値旱災焚香告天罷此官天乃雨. 寡人可忘先王之意乎?” 焚其書.

#高麗史75卷-志29-選擧3-銓注-其人-001
○其人. 國初選鄕吏子弟爲質於京且備顧*(??){問}其鄕之事謂之其人.

#高麗史75卷-志29-選擧3-銓注-其人-002
文宗三十一年判: 凡其人千丁以上州則足丁年四十以下三十以上者許選上以下州則半足丁勿論兵倉正以下副兵倉正以上富强正直者選上其足丁限十五年半丁限十年立役半丁至七年足丁至十年許同正職役滿加職.

#高麗史75卷-志29-選擧3-銓注-其人-003
高宗四十年六月詔: 其人加村分職.

#高麗史75卷-志29-選擧3-銓注-其人-004
忠肅王五年敎: 其人役使甚於奴隸不堪其苦逋亡相繼. 所隸之司計日徵直州郡不勝其弊多至流亡以事審官及除役所蔭戶代之全亡州郡其除之.[除役所卽宮司及所屬民戶不供賦役者.]

#高麗史75卷-志29-選擧3-銓注-鄕職-001
○鄕職. 一品曰三重大匡重大匡二品曰大匡正匡三品曰大丞佐丞四品曰大相元甫五品曰正甫六品曰元尹佐尹七品曰正朝正位八品曰甫尹九品曰軍尹中尹.

#高麗史75卷-志29-選擧3-銓注-鄕職-002
成宗二年改州府郡縣吏職以兵部爲司兵倉部爲司倉堂大等爲戶長大等爲副戶長郞中爲戶正員外郞爲副戶正執事爲史兵部卿爲兵正筵上爲副兵正維乃爲兵史倉部卿爲倉正.

#高麗史75卷-志29-選擧3-銓注-鄕職-003
穆宗元年三月判: 諸州縣戶長年滿七十屬安逸.

#高麗史75卷-志29-選擧3-銓注-鄕職-004
顯宗九年定: 凡州府郡縣千丁以上戶長八人副戶長四人兵正副兵正各二人倉正副倉正各二人史二十人兵倉史各十人公*?{須}食祿史各六人客舍藥店司獄史各四人. 五百丁以上戶長七人副戶長二人兵正副兵正倉正副倉正各二人史十四人兵倉史各八人公*?{須}食祿史各四人客倉藥店司獄史各二人. 三百丁以上戶長五人副戶長兵倉正副兵倉正各二人史十人兵倉史各六人公*?{須}食祿史各四人客舍藥店司獄史各二人百丁以下戶長四人副戶長兵倉正副兵倉正各一人史六人兵倉史各四人公*?{須}食祿史各三人客舍藥店史各一人. 東西諸防禦使鎭將縣令官千丁以上戶長六人副戶長兵倉正副兵倉正各二人史十人兵倉史各六人公*?{須}史各四人客舍藥店司獄史各二人. 百丁以上戶長四人副戶長以下?同千丁以上州縣. 百丁以下戶長二人副戶長兵倉正副兵倉正各一人史六人兵倉史各四人公*?{須}客舍藥店司獄史各二人.  是年判: 諸道外官戶長擧望時考其差年久近壇典行公年數具錄申省方許給貼.  十三年四月崔士威奏: “鄕吏稱號混雜. 自今諸州府郡縣吏仍稱戶長鄕部曲津驛吏只稱長.” 從之.  十六年二月判: 諸州縣長吏病滿百日依京官例罷職收田.

#高麗史75卷-志29-選擧3-銓注-鄕職-005
文宗五年十月判: 諸州縣吏初職後壇史二轉兵倉史三轉州府郡縣史四轉副兵倉正五轉副戶正六轉戶正七轉兵倉正八轉副戶長九轉戶長. 其公*?{須}食祿正准戶正副正准副兵倉正客舍藥店司獄正准副戶正副正准州府郡縣史以家風不及戶正副兵倉正者差之若累世有家風子息初授兵倉史其次初授後壇史.  十六年三月判: 各州縣鄕吏爲僧者直子禁副戶長戶長職孫以下許通.  二十三年三月判: 別將則副戶長以上校尉則兵倉正戶正食祿正隊正則副兵倉正副戶正諸壇正?弓科試選兼差.

#高麗史75卷-志29-選擧3-銓注-鄕職-006
忠宣王四年禁鄕吏之子冒受伍尉.

#高麗史75卷-志29-選擧3-銓注-鄕職-007
忠肅王十二年敎: 本國鄕吏非由科擧不得免役從仕近者逋亡附勢濫受京職又令子弟不告所在官司投勢免役內多濫職外損戶口. 今後外吏及其子弟毋得擅離本役其受京職者限七品罷職從鄕.

#高麗史75卷-志29-選擧3-銓注-鄕職-008
恭愍王十二年五月敎: 比年外吏規免本役多以雜科出身以致鄕邑彫廢. 自今只許赴正科毋令與於諸業.

#高麗史75卷-志29-選擧3-銓注-鄕職-009
辛禑九年二月左司議權近等言: “國之安危係乎州郡盛衰. 比年以來外方州縣吏輩規免本役. 稱爲明書業地理業醫律業皆無實才出身免役. 故鄕吏日?難支公務至於守令無所役使. 諸業出身者退坐其鄕恣行所欲守令莫之誰何是以州縣僅存之吏皆生??之心. 臣等切恐州縣因此益衰乞東堂雜業監試明經一皆罷之.” 禑令東堂雜業監試明經依舊施行鄕吏則三丁一子許赴試.

#高麗史75卷-志29-選擧3-銓注-鄕職-010
恭讓王元年十二月趙浚上言: “比年以來紀綱陵夷爲鄕吏者或稱軍功冒受官職或憑雜科謀避本役或托權勢濫升官秩者不可勝紀州縣一空八道凋弊. 願自今雖三丁一子三四代免鄕而無的實文契者軍功免鄕而無特立奇功受功牌者雜科非成均典校典法典醫出身者自添設奉翊眞差三品以下勒令從本以實州郡今後鄕吏不許明經雜科出身免役以爲恒式.”

志卷第二十九.


#高麗史76卷-志30-00-00-000
志卷第三十. 高麗史七十六.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史76卷-志30-百官1-00-000
百官一.

#高麗史76卷-志30-百官1-00-001
○高麗太祖開國之初?用新羅泰封之制設官分職以諧庶務然其官號或雜方言盖草創未暇革也. 二年立三省六尙書九寺六衛略倣唐制. 成宗大新制作定內外之官: 內有省部臺院寺司館局; 外有牧府州縣. 官有常守位有定員. 於是一代之制始大備. 文宗睿宗雖少加增損大抵皆襲成宗之舊子孫有所遵守. 自忠烈改官制凡擬上國者悉改之. 忠宣受禪父子互相紛更而官爵大紊及恭愍嗣位二十年之*閒改官制者四而或從舊制或用新制遂不勝其煩矣. 大抵高麗之法因時沿革繁簡有異. 當其立法之始宰相統六部六部統寺監倉庫簡以制繁卑以承尊省不過五樞不過七宰相之職擧而庶司百寮各供其職及其弊也. 省宰增至七八自事元以來事多倉卒僉議密直每於都評議司會議而商議之名又起與國政者至六七十人於是六部徒爲虛設百司渙散無統而政事不復修擧矣. 其設官之制終始得失盖如此. 凡諸衙門所統所屬其詳未可攷今姑以大小品秩爲次錄之其隨立隨罷者亦幷錄之以著一時之事若因事散見而無首尾可攷者略之. 且都監各色因事而置事已則罷或遂置而不罷其名號多出於武臣任意撰定率皆鄙俚然亦皆附錄作百官志.

#高麗史76卷-志30-百官1-三師三公-001
○三師三公*大師*大傅*大保爲三師*大衛司徒司空爲三公無其人則闕其始置歲月不可考. 文宗定三師三公各一人皆正一品. 忠烈王罷恭愍王五年復置十一年又罷之.

#高麗史76卷-志30-百官1-門下府-001
○門下府掌百揆庶務. 其郞舍掌諫諍封駁國初稱內議省. 成宗元年改內史門下省文宗十五年改中書門下省忠烈王元年倂尙書省爲僉議府. 五年元賜僉議府正四品印. 七年元陞秩爲從三品. 十九年元改爲都僉議使司又陞從二品恭愍王五年復稱中書門下省別立尙書省. 十一年復改都僉議府十八年改門下府.

#高麗史76卷-志30-百官1-判門下-001
○判門下國初稱內議令成宗改內史令文宗改中書令定一人秩從一品. 忠烈王元年廢不置. 二十一年置都僉議令以金方慶爲之尋以嫌於上國中書令改判都僉議使司事後改領都僉議. 恭愍王五年復改中書令十一年復改領都僉議十八年改領門下辛禑改判門下.

#高麗史76卷-志30-百官1-侍中-001
○侍中成宗置門下侍中. 文宗定一人秩從一品忠烈王元年改僉議中贊置左右各一人. 二十四年忠宣受禪改都僉議侍中尋復改中贊. 三十四年忠宣在元改政丞省一人. 忠肅十七年忠惠王復改中贊後復改右左政丞. 恭愍王三年復改侍中尋復改右左政丞五年改門下侍中守侍中十一年復改僉議右左政丞十二年改僉議左右侍中十八年改門下左右侍中辛昌復改侍中守侍中.

#高麗史76卷-志30-百官1-贊成事-001
○贊成事成宗置內史侍郞平章事門下侍郞平章事. 文宗定門下侍郞平章事中書侍郞平章事各一人. 又於中書門下各置平章事?秩正二品. 忠烈王元年改爲僉議侍郞贊成事僉議贊成事. 二十四年忠宣以宰執員冗論議異同事多稽滯乃罷之尋又復之. 三十四年忠宣改中護定三人秩仍正二品後復稱贊成事. 恭愍王五年復文宗舊制. 九年稱平章政事十一年復爲僉議贊成事. 十八年改門下贊成事.

#高麗史76卷-志30-百官1-評理-001
○評理穆宗時有?知政事. 文宗定一人秩從二品. 忠烈王元年改僉議?理. 三十四年忠宣改評理增爲三人. 忠肅王十七年復改?理. 恭愍王五年復改?知政事. 十一年復改僉議評理. 十八年改?知門下府事. 二十一年改門下評理.

#高麗史76卷-志30-百官1-政堂文學-001
○政堂文學文宗定一人秩從二品. 忠烈王元年改?文學事. 十六年復改政堂文學. 忠宣王罷後復置之.

#高麗史76卷-志30-百官1-知門下府事-001
○知門下府事文宗定知門下省事一人秩從二品. 忠烈王元年改知僉議府事忠宣王罷恭愍王五年復改知門下省事. 十一年改知都僉議事十八年改知門下府事.

#高麗史76卷-志30-百官1-常侍-001
○常侍穆宗時有左右散騎常侍文宗定左右各一人秩正三品後改左右常侍. 忠烈王二十四年忠宣復改左右散騎常侍尋復改左右常侍. 恭愍王五年復改左右散騎常侍十一年復改右左常侍. 十八年復改左右散騎常侍二十一年復改左右常侍.

#高麗史76卷-志30-百官1-直門下-001
○直門下文宗定一人秩從三品. 睿宗十一年詔: 立本品行頭. 忠烈王二十四年忠宣罷. 恭愍王元年置直都僉議五年復改直門下十一年復改直都僉議後復改直門下.

#高麗史76卷-志30-百官1-司議大夫-001
○司議大夫穆宗時有左右諫議大夫. 文宗定左右各一人秩正四品. 睿宗十一年詔: 立本品行頭. 後改左右司議大夫. 忠烈王二十四年忠宣改左右諫議大夫降從四品後復改左右司議大夫. 恭愍王五年復改諫議大夫陞從三品班在直門下上十一年復改右左司議大夫十八年復改左右諫議大夫二十一年復改左右司議大夫.

#高麗史76卷-志30-百官1-給事中-001
○給事中文宗定一人秩從四品後改稱中事. 忠烈王二十四年忠宣復改給事中三十四年忠宣罷. 恭愍王元年復置中事尋罷之.

#高麗史76卷-志30-百官1-舍人-001
○舍人太祖十三年置內議舍人成宗改內史舍人. 文宗改中書舍人定一人秩從四品. 忠烈王二十四年忠宣改都僉議舍人陞正四品. 恭愍王五年復改中書舍人降從四品. 十一年改內書舍人十八年改門下舍人.

#高麗史76卷-志30-百官1-起居注-001
○起居注文宗定一人秩從五品. 睿宗十一年詔: 立本品行頭. 恭愍王五年陞正五品.

#高麗史76卷-志30-百官1-起居郞-001
○起居郞文宗定一人秩從五品. 恭愍王五年陞正五品.

#高麗史76卷-志30-百官1-起居舍人-001
○起居舍人文宗定一人秩從五品恭愍王五年陞正五品.

#高麗史76卷-志30-百官1-獻納-001
○獻納穆宗時有左右補闕. 睿宗改左右司諫各一人秩正六品後改左右補*?{諫}. 忠烈王二十四年忠宣復改左右司諫三十四年忠宣改左右獻納陞正五品. 恭愍王五年復改左右司諫降從五品十一年復改右左獻納陞正五品十八年復改左右司諫二十一年復改左右獻納.

#高麗史76卷-志30-百官1-正言-001
○正言穆宗時有左右拾遺. 睿宗十一年改左右正言各一人秩從六品. 忠烈王三十四年忠宣改思補陞正六品. 恭愍王五年復改左右正言.

#高麗史76卷-志30-百官1-錄事-001
○錄事穆宗時有門下錄事. 文宗定一人秩從七品. 忠烈王二十四年改都僉議錄事陞正七品. 恭愍王五年復改門下錄事十一年復改僉議錄事爲階梯正七品十八年復改門下錄事.

#高麗史76卷-志30-百官1-注書-001
○注書穆宗時有內史主書. 文宗改中書注書定一人秩從七品. 忠烈王二十四年改都僉議注書陞正七品. 恭愍王五年復改門下注書十一年復改僉議注書十八年復改門下注書.

#高麗史76卷-志30-百官1-典務令-001
  ○典務令一人從七品丞二人從八品錄事二人正九品?忠烈王三十四年忠宣始置尋罷之.

#高麗史76卷-志30-百官1-首領官-001
  ○首領官經歷一人都事二人?忠宣始置尋罷之.

#高麗史76卷-志30-百官1-?屬-001
  ○?屬文宗置: 主事六人令史六人書令史六人注寶三人待詔二人書藝二人試書藝二人記官二十人書手二十六人直省八人[唐鄕各四人]電吏百八十人門僕十人. 忠宣王加置: 照磨一人令史二十人譯史二人通事二人知印二人奏差十人.

#高麗史76卷-志30-百官1-尙書省-001
○尙書省太祖仍泰封之制置廣評省摠領百官有侍中侍郞郞中員外郞.[太祖時又有內奉省. 三國史云: “內奉省卽今都省.” 沿革與此不同.] 成宗元年改廣評省爲御事都省十四年改尙書都省. 文宗定: 尙書令一人秩從一品; 左右僕射各一人正二品; 知省事一人從二品; 左右丞各一人從三品; 左右司郞中各一人正五品; 左右司員外郞各一人正六品; 都事二人從七品. ?屬主事四人令史六人書令史六人記官二十人?士一人直省二人. 忠烈王元年倂于中書門下爲僉議府幷罷員吏二十四年忠宣設左右僕射於僉議府又置左右司郞中員外郞都事各二人會都僉議府別廳治事尋?罷之. 恭愍王五年革三司復置尙書省?復文宗舊制唯不置知省事陞都事正七品十一年罷尙書省復置三司.

#高麗史76卷-志30-百官1-三司-001
○三司掌摠中外錢穀出納會計之務太祖改泰封調位府爲三司. 顯宗五年因武臣之請罷三司置都正司十四年復置三司. 文宗定: 判事一人宰臣兼之; 使二人正三品; 知司事一人副使二人從四品; 判官四人. 睿宗十一年詔: 本司員立本品行頭. 忠烈王置左右使忠惠王元年置都事. 恭愍王五年罷爲尙書省. 十一年復置三司定: 判事一人從一品; 左右使各一人正二品; 左右尹各二人從三品; 副使四人正四品; 判官二人正五品; 都事階梯正七品. 十八年改副使爲少尹. 辛禑始置領三司事.  吏屬文宗置主事六人令史十一人書令史二人記官二十五人重監二人計史二人?士四人.[吏屬文宗前後史闕未攷諸司倣此.]

#高麗史76卷-志30-百官1-密直司-001
○密直司掌出納宿衛軍機之政. 成宗十年兵官侍郞韓彦恭使宋還奏宋樞密院卽我朝直宿員吏之職於是始置中樞院. 顯宗初卽位罷中樞院及銀臺南北院置中臺省以掌三官機務有使副使直中臺兼直中臺二年罷中臺復置中樞院十四年中樞院日直員爲左右承宣各有副仍以副樞以下兼之. 文宗定: 判院事一人院使二人知院事一人同知院事一人秩?從二品; 副使二人簽書院事一人直學士一人?正三品; 知奏事一人左右承宣各一人左右副承宣各一人亦正三品; 堂後官二人正七品. 獻宗元年改樞密院. 睿宗十一年詔: 承宣立本品行頭. 忠烈王初卽位置執奏自崔忠粹死執奏之職廢至是復之. 元年改密直司. 二年改承宣爲承旨. 二十四年忠宣改光政院刪定員吏: 使從一品; 同知院事正二品; 副使從二品; 僉院事正三品; 同僉院事從三品; 都承旨從五品; 承旨副承旨?從六品; 計議官正七品; 計議?軍正八品尋復改密直司; 使一人知司事二人同知司事三人副使四人?從二品; 知申事一人左右承旨各一人左右副承旨各一人?正三品; 堂後官正七品. 三十四年忠宣罷及卽位復之加置判司事. 二年密直司陞秩與僉議府同稱兩府改承旨爲代言. 三年副使降正三品. 恭愍王三年判司事知申事四代言皆爲祿官. 五年復改樞密院員秩?復文宗舊制. 十一年復改密直司: 判司事司使知司事簽書司事同知司事?從二品; 副使提學知申事右左代言右左副代言?正三品; 堂後官階梯正七品. 十八年降簽書正三品改提學爲學士代言爲承宣後復改學士爲提學承宣爲代言.  吏屬文宗置別駕十人主事十人試別駕二人令史二人記官八人通引四人.

#高麗史76卷-志30-百官1-資政院-001
○資政院忠烈王二十四年忠宣新置之: 使秩從一品; 同知院事正二品; 僉院事從二品; 同僉院事正三品; 判官正五品; 計議官正七品; 計議?軍從八品. 尋罷之.

#高麗史76卷-志30-百官1-吏曹-001
○吏曹掌文選勳封之政. 國初稱選官有御事侍郞郞中員外郞. 成宗十四年改爲尙書吏部. 文宗定: 判事一人宰臣兼之; 尙書一人秩正三品; 知部事一人他官兼之; 侍郞一人正四品; 郞中一人正五品; 員外郞一人正六品. 忠烈王元年倂吏禮部爲典理司改尙書爲判書侍郞爲摠郞郞中爲正郞員外郞爲佐郞. 二十四年忠宣改爲銓曹別立禮部復改判書爲尙書仍一人摠郞爲侍郞增三人其一以他官兼之正郞爲郞中佐郞爲員外郞?增三人其一皆以西班兼之仍罷六曹判事知事尋復之. 三十四年忠宣倂吏兵禮爲選部仍以選軍堂後衛尉倂焉改尙書爲典書增三人侍郞爲議郞郞中爲直郞員外郞爲散郞?仍三人加設注簿二人正七品以他官兼之後復稱典理司. 恭愍王五年復立六部吏部置尙書侍郞郞中員外郞品秩?復文宗舊制. 十一年復改典理司以尙書爲判書侍郞爲摠郞郞中爲正郞員外郞爲佐郞. 十八年復改選部稱尙書議郞直郞散郞. 二十一年復改典理司仍復判書摠郞正郞佐郞之號. 恭讓王元年改吏曹.  吏屬文宗置主事二人令史二人書令史二人記官六人.

#高麗史76卷-志30-百官1-考功司-001
○考功司掌考?官吏功過. 國初稱司績. 成宗十四年改尙書考功. 文宗定郞中二人秩正五品員外郞二人正六品. 忠烈王元年改郞中爲正郞員外郞爲佐郞二十四年. 忠宣倂於銓曹恭愍王五年復置考功司郞中員外郞十一年復稱正郞佐郞十八年改直郞散郞二十一年復稱正郞佐郞.  吏屬文宗置主事二人令史四人書令史四人計史一人記官二人?士一人.

#高麗史76卷-志30-百官1-兵曹-001
○兵曹掌武選軍務儀衛郵驛之政. 太祖元年置兵部令卿郞中後稱兵官有御事侍郞郞中員外郞. 其屬有庫曹.[太祖元年有徇軍部令郞中十六年有兵禁官郞中史. 光宗十一年改徇軍部爲軍部其職掌未詳疑皆是掌兵之官後?廢之.] 成宗十四年改兵官爲尙書兵部仍改庫曹爲尙書庫部. 顯宗二年罷庫部. 文宗定: 兵部判事一人宰臣兼之; 尙書一人秩正三品; 知部事一人他官兼之; 侍郞二人正四品; 郞中二人正五品; 員外郞二人正六品. 忠烈王元年改軍簿司仍改尙書爲判書侍郞爲摠郞郞中爲正郞員外郞爲佐郞. 二十四年忠宣改爲兵曹又改判書爲尙書增二人其一班主兼之摠郞爲侍郞增三人其一以他官兼之正郞爲郞中佐郞爲員外郞?增三人其一皆以西班兼之. 三十四年忠宣倂于選部後改摠部又復稱軍簿司. 恭愍王五年復改兵部稱尙書侍郞郞中員外郞. 十一年復改軍簿司以尙書爲判書侍郞爲摠郞郞中爲正郞員外郞爲佐郞. 十八年復改摠部稱尙書議郞直郞散郞. 二十一年復改軍簿司仍復稱判書摠郞正郞佐郞. 恭讓王元年復改兵曹.  吏屬文宗置主事二人令史二人書令史二人記官十二人.

#高麗史76卷-志30-百官1-戶曹-001
○戶曹掌戶口貢賦錢粮之政. 國初稱民官有御事侍郞郞中員外郞. 其屬有司度金曹倉曹. 成宗十四年改爲尙書戶部仍改司度爲尙書度支金曹爲尙書金部倉曹爲尙書倉部後?罷屬官. 文宗定: 戶部判事一人宰臣兼之; 尙書一人秩正三品; 知部事一人他官兼之; 侍郞二人正四品; 郞中二人正五品; 員外郞二人正六品. 忠烈王元年改爲版?司仍改尙書爲判書侍郞爲摠郞郞中爲正郞員外郞爲佐郞二十四年忠宣改爲民曹又改判書爲尙書仍一人摠郞爲侍郞增三人其一以他官兼之正郞爲郞中佐郞爲員外郞?增三人其一皆以西班兼之三十四年忠宣改爲民部仍以三司軍器都?院倂焉改尙書爲典書增三人摠郞爲議郞正郞爲直郞佐郞爲散郞?仍三人後改版圖司恭愍王五年復改戶部稱尙書侍郞郞中員外郞. 十一年復改版圖司以尙書爲判書侍郞爲摠郞郞中爲正郞員外郞爲佐郞. 十八年復改民部稱尙書議郞直郞散郞. 二十一年復改版圖司仍復稱判書摠郞正郞佐郞. 恭讓王元年改戶曹.  吏屬文宗置主事六人令史六人書令史十人計史一人記官二十五人?士一人.

#高麗史76卷-志30-百官1-刑曹-001
○刑曹掌法律詞訟詳?之政. 太祖仍泰封之制置義刑臺後改刑官有御事侍郞郞中員外郞. 成宗十四年改尙書刑部. 文宗定: 判事一人宰臣兼之; 尙書一人秩正三品; 知部事一人他官兼之; 侍郞二人正四品; 郞中二人正五品; 員外郞二人正六品. 又別置: 律學博士一人從八品; 助敎二人從九品. 忠烈王元年改爲典法司仍改尙書爲判書侍郞爲摠郞郞中爲正郞員外郞爲佐郞. 二十四年忠宣改爲刑曹又改判書爲尙書仍一人摠郞爲侍郞增三人其一以他官兼之正郞爲郞中佐郞爲員外郞?增三人其一皆以西班兼之. 三十四年忠宣改爲?部仍以監傳色都官典獄倂焉改判書爲典書增二人侍郞爲議郞復?爲二人郞中爲直郞員外郞爲散郞?仍三人後復稱典法司. 恭愍王五年復改刑部稱尙書侍郞郞中員外郞. 十一年復改典法司仍復稱判書摠郞正郞佐郞. 十八年改爲理部稱尙書議郞直郞散郞. 二十一年復改典法司又復稱判書摠郞正郞佐郞. 恭讓王元年復改刑曹.  吏屬文宗置主事二人令史六人書令史四人計史一人記官六人?士二人杖首二十六人.

#高麗史76卷-志30-百官1-都官-001
○都官掌奴婢簿籍決訟. 文宗定: 尙書都官郞中二人; 正五品員外郞二人; 正六品. 忠烈王元年改郞中爲正郞員外郞爲佐郞. 二十四年忠宣復改郞中員外郞. 三十四年忠宣倂於?部. 忠宣王二年以訴良者多而?部不能辨復設都官置正郞佐郞. 恭愍王五年改郞中員外郞. 九年加員外郞二人. 十一年加置摠郞正四品改郞中爲正郞員外郞爲佐郞. 十八年革摠郞改正郞爲直郞佐郞爲散郞. 二十一年復稱正郞佐郞.  吏屬文宗置主事六人令史六人書令史六人計史一人記官五人?士一人.

#高麗史76卷-志30-百官1-禮曹-001
○禮曹掌禮儀祭享朝會交聘學校科擧之政. 國初稱禮官有御事侍郞郞中員外郞. 其屬有祠曹. 成宗十四年改禮官爲尙書禮部仍改祠曹爲尙書祠部. 顯宗二年罷祠部. 文宗定: 禮部判事一人宰臣兼之; 尙書一人秩正三品; 知部事一人他官兼之; 侍郞一人正四品; 郞中二人正五品; 員外郞二人正六品. 忠烈王元年倂于典理司. 二十四年忠宣復置稱儀曹尙書一人侍郞三人其一以他官兼之郞中員外郞?三人其一皆以西班兼之. 三十四年忠宣復倂于選部. 恭愍王五年復立禮部置尙書侍郞郞中員外郞. 十一年改禮儀司仍改尙書爲判書侍郞爲摠郞郞中爲正郞員外郞爲佐郞. 十八年復稱禮部又改判書爲尙書摠郞爲議郞正郞爲直郞佐郞爲散郞. 二十一年復改禮儀司稱判書摠郞正郞佐郞. 恭讓王元年改禮曹.  吏屬文宗置主事二人令史四人書令史二人記官六人篆書書者二人.

#高麗史76卷-志30-百官1-工曹-001
○工曹掌山澤工匠營造之事. 國初稱工官有御事侍郞郞中員外郞. 其屬有虞曹水曹成宗十四年改工官爲尙書工部仍改虞曹爲尙書虞部水曹爲尙書水部後廢虞水部. 文宗定: 工部判事一人宰臣兼之; 尙書一人秩正三品; 知部事一人他官兼之; 侍郞一人正四品; 郞中二人正五品; 員外郞二人正六品. 忠烈王元年罷. 二十四年忠宣復置稱工曹尙書一人侍郞三人其一以他官兼之郞中員外郞?三人其一皆以西班兼之後復罷之. 恭愍王五年復立工部置尙書侍郞郞中員外郞. 十一年改典工司以尙書爲判書侍郞爲摠郞郞中爲正郞員外郞爲佐郞. 十八年復稱工部仍改判書爲典書摠郞爲議郞正郞爲直郞佐郞爲散郞. 二十一年復改典工司稱判書摠郞正郞佐郞. 恭讓王元年復改工曹.  吏屬文宗置主事二人令史四人書令史四人計史一人記官八人.

#高麗史76卷-志30-百官1-司憲府-001
○司憲府掌論執時政矯正風俗*?{糾}察?劾之任. 國初稱司憲臺. 成宗十四年改御史臺有大夫中丞侍御史殿中侍御史監察御史. 顯宗五年武臣金訓等請罷御史臺置金吾臺使副使錄事?無常員. 六年罷金吾臺復以御史臺爲司憲臺置大夫中丞雜端侍御司憲殿中侍御司憲監察司憲. 十四年復改御史臺. 靖宗十一年陞權知監察御史班在閣門祗候上. 文宗定: 判事一人大夫一人秩正三品; 知事一人中丞一人從四品; 雜端一人侍御史二人?從五品; 殿中侍御史二人正六品; 監察御史十人從六品[文吏各五人.]. 睿宗十一年詔: 知事雜端立本品行頭. 神宗五年御史二人陞爲?秩. 忠烈王元年改監察司仍改大夫爲提憲中丞爲侍丞侍御史爲侍史監察御史爲監察史. 二十四年忠宣改爲司憲府改提憲復爲大夫陞從二品侍丞復爲中丞增二人陞從三品侍史改內侍史殿中侍御史改殿中內侍史監察史改監察內史省爲六人新置注簿一人正七品?知事雜端尋復改監察司以內侍史復爲侍御史殿中內侍史爲殿中侍御史監察內史爲監察御史. 三十四年忠宣復改司憲府改大夫爲大司憲陞正二品中丞爲執義陞正三品侍御史爲掌令陞從四品殿中侍御史爲持平陞正五品監察御史爲*?{糾}正增十四人其四兼官仍從六品. 忠宣王三年降大司憲正三品執義從三品後復改監察司以大司憲爲大夫. 恭愍王五年復改御史臺大夫如故改執義爲中丞省一人掌令爲侍御史持平爲殿中侍御史降從五品*?{糾}正爲監察御史. 十一年復改監察司仍復改中丞爲執義侍御史爲掌令殿中侍御史爲持平陞正五品監察御史爲*?{糾}正. 十八年復稱司憲府改大夫爲大司憲革執義置知事兼知事從三品掌令改侍史持平改雜端降從五品加置兼*?{糾}正. 二十一年革知事復置執義改侍史復爲掌令雜端爲持平.  吏屬文宗置錄事三人令史四人書令史六人計史一人知班二人記官六人?士一人記事十人所由五十人.

#高麗史76卷-志30-百官1-開城府-001
○開城府成宗始置尹顯宗罷府置縣令文宗復稱開城府置知府事. 忠烈王三十四年忠宣倂給田都監及五部於開城府掌都城內判府尹一人從二品尹二人一兼官正三品少尹三人一兼官正四品判官二人正五品記室?軍二人正七品. ?隨品帶繕工職事別置開城縣令掌都城外. 恭愍王五年改定尹從二品少尹正四品判官正五品?軍正七品縣令亦正七品縣丞正八品. 十一年加置判府事位在尹上亦從二品. 恭讓王元年令掌家舍財物追倍. 二年依中朝應天府直申中書省例令本府直報都評議司且擢用孝子順孫旌表義夫節婦點考大小學校以養人才禁惡逆奸僞以正風俗又掌農桑戶婚田土逋欠宿債牧民之任.

#高麗史76卷-志30-百官1-藝文館-001
○藝文館掌制撰詞命. 太祖仍泰封之制置元鳳省後改學士院有翰林學士. 顯宗改爲翰林院. 文宗定: 判院事宰臣兼之; 學士承旨一人正三品; 學士二人正四品; 侍讀學士一人; 侍講學士一人; 直院四人其二權務; 醫官二人. 睿宗十一年刪定員吏: 學士承旨學士?正三品; 侍讀學士侍講學士?正四品. 諸兼本院官?令立本品行頭諸知制誥亦立本品行頭.[翰林院寶*(??){文}閣兼者謂之內知制誥他官兼者謂之外知制誥後改知製敎.] 後陞直院爲八品. 高宗七年復以直院爲權務. 忠烈王元年改文翰署二十四年忠宣命直史館一人直文翰一人更日直文翰署. 又罷政房使本署主選法尋改爲詞林院委以出納之任. 學士承旨陞從二品學士二人正三品侍讀侍講學士各一人從三品. 新置待制一人正四品. 尋復改文翰署後改學士爲司學. 三十四年忠宣倂文翰史官爲藝文春秋館仍以右文館進賢館書籍店倂焉. 置: 大詞伯三人從二品; 詞伯二人正三品; 直詞伯二人正四品; 應敎二人正五品; 供奉二人正六品; 已上?兼官; 脩撰二人正七品; 注簿二人正八品; 檢閱二人正九品. 忠宣王三年改詞伯爲提學. 忠肅王十二年分藝文春秋爲二館. 藝文館置: 脩撰注簿各一人檢閱二人. 後改: 供奉正七品; 脩撰正八品; 檢閱正九品. 恭愍王五年復稱翰林院置: 學士承旨正三品; 待制正五品; 供奉一人正七品; 檢閱一人正八品; 直院二人正九品. 九年加置大學士二人十一年復稱藝文館. 改大學士爲大提學從二品置提學正三品直提學正四品應敎正五品供奉仍正七品脩撰正八品檢閱降正九品. 十八年提學例改學士. 二十一年復改提學恭讓王元年復倂爲藝文春秋館.  吏屬文宗置錄事二人承事郞二人待詔二人記官一人書手一人.

#高麗史76卷-志30-百官1-春秋館-001
○春秋館掌記時政. 國初稱史館. 監修國史侍中兼之修國史同修國史二品以上兼之脩撰官翰林院三品以下兼之直史館四人其二權務後陛直館爲八品. 高宗復以直館爲權務官. 忠烈王三十四年忠宣倂於文翰署爲藝文春秋館. 忠肅王十二年分藝文春秋爲二館. 春秋館置: 脩撰注簿各一人檢閱二人. 後改: 供奉正七品; 脩撰正八品; 檢閱正九品. 又有領館事監館事首相爲之知館事同知館事二品以上爲之充脩撰官充編修官兼編修官三品以下爲之. 恭愍王五年復稱史館置: 編修官一人正七品; 檢閱一人正八品; 直館二人正九品. 十一年復稱春秋館供奉正七品脩撰正八品檢閱正九品. 恭讓王元年史官崔?等上書曰: “史官之任君上之言行政事百官之是非得失皆得直書以示後世而垂勸戒故自古有國家者莫不以史職爲重本朝設藝文春秋館選有文行者八人同任史翰之職又置兼官以領之所以重其任也. 近年以來史翰?而爲二兼官亦不供職但以供奉以下四人當之不能備記非國家置史之本意也. 願自今以史翰八人同其職任各修史草二本秩滿當遷一納于館一藏于家以備後考兼官充脩撰官以下各據見聞錄爲史草悉送史館又本館直牒京外大小衙門凡所施爲之事一一報館以憑記錄永爲恒式.” 從之.  吏屬文宗置書藝四人記官一人.

#高麗史76卷-志30-百官1-寶文閣-001
○寶文閣睿宗十一年禁中作淸燕閣選置學士直學士直閣各一人朝夕講論經書. 學士視從三品直學士視從四品直閣視從六品. 又置校勘四人其二以御書院校勘充之其二以職事兼之尋以淸燕閣在禁內學士直宿出入爲難就其旁別置閣改官號曰寶文加置待制官班視給舍直賜金紫. 仍修紅樓下南廊爲學士會講之堂賜號曰精義就其左右爲休息之所. 充其選者皆一時豪傑. 又置提擧同提擧管勾同管勾皆以中樞內臣兼之後加置大學士一人. 毅宗五年始置文牒所於寶文閣以文士十四人及寶文閣校勘專掌其事命司空林光爲別監. 忠烈王元年改寶文署二十四年忠宣倂於同文院.[文宗以同文院爲丙科權務官使一人三品兼之副使一人五品兼之錄事四人二兼官.] 忠肅王元年瀋王鈞旨復置寶文閣大提學從二品提學正三品直提學正四品. 恭愍王五年改大提學爲大學士?提學改直提學爲直學士置待制正五品. 十一年復改大學士爲大提學復置提學改直學士爲直提學?待制置直閣正四品. 十八年提學例改學士?直閣置應敎正五品. 二十一年復用十一年官制.[忠烈王以後寶文閣徒有其名忠穆王初立大臣請置書筵官分四番更日侍讀. 恭愍王元年開書筵亦分番入侍. 辛禑元年令五品以下四人爲侍學分兩番進講及遞官陞四品. 恭讓王二年改稱經筵置領經筵事知經筵事講讀官.]

#高麗史76卷-志30-百官1-諸館殿學士廢置沿革-001
○諸館殿學士廢置沿革未詳率皆選文臣之有才學者入銜兼帶以備侍從. 成宗十四年以崇文館爲弘文館置學士. 文宗定官制諸殿大學士秩從二品學士正四品. 睿宗十一年詔諸殿學士立本品行頭. 仁宗十四年改文德殿爲修文殿延英殿爲集賢殿文德延英古有大學士學士今隨殿改號. 神宗二年凡帶學士職者?許?侍臣之列舊制雖帶學士非臺諫知制誥則不得與侍從. 至是中書奏改之. 忠烈王二十四年忠宣置弘文館學士直學士又復置崇文館學士仍改修文殿爲館尋復改爲殿. 二十九年改學士爲司學後?廢之置右文館進賢館. 三十四年倂右文進賢館於文翰署尋復置右文館大提學正二品提學正三品直提學正四品進賢館大提學從二品提學直提學同右文. 恭愍王五年廢兩館置修文殿集賢殿大學士直學士. 十一年復置右文館進賢館大提學提學直提學. 十八年復置修文殿集賢殿例改提學爲學士. 二十一年復置右文進賢館改學士爲提學.

#高麗史76卷-志30-百官1-成均館-001
○成均館掌儒學敎誨之任成宗置國子監有國子司業博士助敎大學博士助敎四門博士助敎. 文宗定: 提擧同提擧管勾各二人判事一人皆兼官; 祭酒一人秩從三品; 司業一人從四品; 丞從六品; 國子博士二人正七品; 大學博士二人從七品; 注簿從七品; 四門博士正八品; 學正二人學錄二人?正九品; 學諭四人直學二人書學博士二人?學博士二人?從九品. 睿宗十一年改判事爲大司成從三品祭酒降正四品. 忠烈王元年改國學仍改祭酒爲典酒司業爲司藝. 二十四年忠宣改成均監陞大司成正三品復改典酒爲祭酒司藝爲司業國子博士爲成均博士加置明經博士明經學諭. 三十四年忠宣改成均館刪定員吏置: 祭酒一人從三品; 樂正一人從四品; 丞一人從五品; 成均博士二人正七品; 諄諭博士二人從七品; 進德博士二人從八品; 學正二人學錄二人?正九品; 直學二人學諭四人?從九品. 後復置大司成正三品樂正改司藝丞改直講進德博士陞正八品. 恭愍王五年復稱國子監大司成正三品; 祭酒從三品; 司業從四品; 直講從五品; 國子博士正七品; 大學博士從七品; 四門博士明經博士?正八品; 律學博士從八品; 學正學錄正九品; 直學學諭書學博士明經學諭?學博士律學助敎從九品. 十一年復稱成均館改司業爲司藝國子博士爲成均博士四門博士爲諄諭博士陞從七品. 十八年改祭酒爲司成.  吏屬文宗置書史二人記官二人.

#高麗史76卷-志30-百官1-典校寺-001
○典校寺掌經籍祝*?. 國初稱內書省. 成宗十四年改秘書省有監少監丞郞校書郞正字. 文宗定: 判事秩正三品[文宗五年內史門下省奏: “諸司判事本皆權帶近皆爲祿官有違古制請改之.” 從之.]; 監一人從三品; 少監一人從四品; 丞二人從五品; 郞一人從六品; 校書郞二人正九品; 正字二人從九品; 校勘二人. 忠烈王二十四年忠宣改秘書監?判事降丞爲從六品郞從七品倂留院官於校勘.[文宗定: 御書院知院事副知院事判院兼押院二人檢計官二人留院官二人知書二人書手二十五人.] 三十四年忠宣降爲典校署爲藝文館所轄丞一人正五品郞一人正七品校勘一人正九品. 又置權知校勘十二人後陞爲典校寺置: 判事正三品; 令從三品; 副令從四品; 丞從五品; 郞正七品; 注簿正八品; 校勘正字?從九品. 恭愍王五年復稱秘書監改令爲監副令爲少監置著作郞二人正七品郞增二人降從七品復置秘書郞四人正八品校勘陞正九品判事丞正字如故. 十一年復稱典校寺改監爲令少監爲副令革著作郞陞郞爲正七品革校書郞置注簿正八品校勘復降從九品餘?仍. 十八年復用五年官制. 二十一年復用十一年官制.  吏屬文宗置主事一人令史一人書藝十人記官二人書手十五人.

#高麗史76卷-志30-百官1-通禮門-001
○通禮門掌朝會儀禮穆宗朝有閣門使副使祗候. 文宗定: 判事秩正三品; 知事兼官; 使正五品; 引進使二人正五品; 引進副使從五品; 閣門副使正六品; 通事舍人四人祗候四人正七品; 權知祗候六人. 睿宗十一年詔知閣門事立本品行頭. 神宗五年祗候文吏各三人陞爲?秩. 忠烈王元年改通禮門. 二十四年忠宣復改爲閣門判事以下皆復舊制唯祗候增爲八人?權知祗候. 三十四年忠宣改爲中門改定員吏: 使二人正三品; 副使二人正四品; 判官二人正五品; 舍人二人正六品. 祗候十四人其四以郞將兼之從六品. 後復改通禮門以使爲判事. 恭愍王五年復改閣門判事如故知事從三品引進使正四品引進副使正五品通事舍人祗候?從六品. 十一年復改通禮門引進使改副使引進副使改判官通事舍人改舍人. 十八年復改閣門又改副使爲引進使判官爲引進副使舍人爲通事舍人. 二十一年復稱通禮門仍改稱副使判官舍人.  吏屬文宗置承旨四人聽頭二十人記官一人.

#高麗史76卷-志30-百官1-典儀寺-001
○典儀寺掌祭祀贈謚. 穆宗朝有*大常卿少卿博士司儀齋郞. 文宗以*大常府爲丙科權務官使一人三品兼之副使一人五品兼之錄事四人亦兼官. 忠烈王二十四年忠宣改*大常府爲奉常寺置: 卿二人秩正三品; 少卿一人正四品; 丞一人正五品; 博士一人從七品; *大祝一人奉禮郞一人?正九品. 三十四年忠宣改爲典儀寺置領事二人皆兼官改卿爲令省一人少卿爲副令增二人丞仍一人革博士*大祝奉禮郞置: 注簿一人正六品; 直長二人正七品; 錄事二人正九品. 後置判事正三品降令從三品丞從五品. 恭愍王五年改*大常寺改令爲卿副令爲少卿革注簿復置博士陞正六品判事丞直長錄事如故. 十一年復稱典儀寺又改卿爲令少卿爲副令降從四品革博士復置注簿餘?仍. 十八年復稱*大常寺改令爲卿副令爲少卿陞正四品注簿爲博士. 二十一年復用十一年官制.  吏屬文宗置記事書者.

#高麗史76卷-志30-百官1-宗簿寺-001
○宗簿寺掌族屬譜牒. 穆宗朝有殿中省監少監丞內給事. 文宗定: 判事秩正三品; 監一人從三品; 少監一人從四品; 丞二人從五品; 內給事一人從六品. 後改殿中寺改監爲尹少監爲少尹. 忠烈王二十四年改宗正寺革判事改尹爲卿少尹爲少卿丞內給事仍舊新置注簿從七品後改殿中監復稱尹少尹. 忠宣王二年改爲宗簿寺置: 判事正三品; 令從三品; 副令從四品; 丞從五品; 注簿從七品. 恭愍王五年復稱宗正寺改令爲卿副令爲少卿. 十一年復稱宗簿寺又改卿爲令少卿爲副令. 十八年復稱宗正寺例改爲卿少卿. 二十一年復稱宗簿寺仍改爲令副令.  吏屬文宗置主事四人令史四人書令史四人記官四人?士一人.

#高麗史76卷-志30-百官1-衛尉寺-001
○衛尉寺掌儀物器械. 太祖元年置內軍卿. 光宗十一年改內軍爲掌衛部後稱司衛寺. 成宗十四年改衛尉寺. 文宗定: 判事秩正三品; 卿一人從三品; 少卿一人從四品; 丞二人從六品; 注簿二人從七品. 忠烈王二十四年忠宣革判事增卿爲二人?丞一人尋改卿爲尹少卿爲少尹. 三十四年忠宣倂於吏部. 忠惠王元年復置: 判事正三品; 令從三品; 少尹從四品; 丞從六品; 注簿從七品. 恭愍王五年改令爲卿少尹爲少卿. 十一年復改卿爲尹少卿爲少尹. 十八年復改尹爲卿少尹爲少卿. 二十一年復改爲尹少尹. 恭讓王元年罷倂於重房.  吏屬文宗置書史六人記官.

#高麗史76卷-志30-百官1-司僕寺-001
○司僕寺掌輿馬廐牧. 文宗定: *大僕寺判事秩正三品; 卿一人從三品; 少卿一人從四品; 丞一人從六品; 注簿二人從七品. 忠烈王二十四年忠宣革判事增卿爲二人. 三十四年忠宣改司僕寺以尙乘典牧諸牧監倂焉置: 領事一人從二品兼之; 正二人其一兼官正三品; 副正二人其一兼官正四品; 丞二人正五品; 直長二人正七品. 後改定: 判事正三品; 副令從四品; 丞從六品; 直長從七品. 恭愍王五年復稱*大僕寺革副令置卿從三品改直長爲注簿判事丞如故. 十一年復稱司僕寺改卿爲正加置副正從四品復改注簿爲直長. 十八年復稱*大僕寺又改正爲卿副正爲少卿直長爲注簿. 二十一年復稱司僕寺又改爲正副正直長.  吏屬文宗置書史四人記官一人.

#高麗史76卷-志30-百官1-禮賓寺-001
○禮賓寺掌賓客燕享. 太祖四年置禮賓省. 成宗十四年改客省後復改禮賓省. 文宗定: 判事秩正三品; 卿一人從三品; 少卿一人從四品; 丞二人從六品; 注簿二人從七品. 忠烈王二十四年忠宣改典客寺革判事增卿爲二人?丞爲一人尋改禮賓寺改卿爲尹少卿爲少尹. 三十四年忠宣復改典客寺置領事二人兼官改卿爲令陞正三品少卿爲副令增二人陞正四品丞增二人陞正五品注簿陞正七品. 後改定: 判事正三品; 令從三品; 副令從四品; 丞從六品; 注簿從七品; 錄事從八品. 恭愍王五年復稱禮賓寺改令爲卿副令爲少卿. 十一年復稱典客寺改卿爲令少卿爲副令. 十八年復稱禮賓寺例改爲卿少卿. 二十一年復稱典客寺又改爲令副令. 恭讓王二年復改禮賓寺.  吏屬文宗置書史八人令史八人記官四人?士一人承旨四人孔目十五人都衙十五人.

#高麗史76卷-志30-百官1-典農寺-001
○典農寺掌供?盛. 穆宗時有司農卿後廢之. 忠宣王置典農司其司員吏出使者皆稱務農?鐵使尋改爲儲積倉. 恭愍王五年復置: 司農寺判事秩正三品; 卿從三品; 少卿從四品; 丞從五品; 注簿從六品; 直長從七品. 十一年改典農寺改卿爲正少卿爲副正革直長. 十八年復稱司農寺又改正副正爲卿少卿復置直長. 十九年置籍田官令一人肄本寺.二十一年復稱典農寺仍復爲正副正.

#高麗史76卷-志30-百官1-內府寺-001
○內府寺掌財貨?藏. 文宗定: 大府寺判事秩正三品; 卿一人從三品; 少卿二人從四品; 知事兼官; 丞二人從六品; 注簿四人從七品. 忠烈王二十四年忠宣改外府寺革判事增卿二人?少卿一人丞一人注簿二人. 後復稱大府寺改卿爲尹少卿爲少尹. 三十四年忠宣改內府司改卿爲令陞正三品少尹爲副令增二人陞正四品丞復增二人陞正五品注簿陞正七品. 後改內府寺置判事正三品令降從三品副令降從四品丞降從五品注簿降從七品. 恭愍王五年改大府監改令爲卿副令爲少卿降丞從六品. 十一年復稱內府寺改卿少卿爲令副令. 十八年復稱大府寺仍復爲卿少卿. 二十一年復稱內府寺又改爲令副令.  吏屬文宗置書史十二人計史一人記官六人?士一人.

#高麗史76卷-志30-百官1-小府寺-001
○小府寺掌工技寶藏. 太祖仍泰封之制置物藏省有令卿. 光宗十一年改爲寶泉後改小府監有監少監丞注簿. 文宗定: 判事秩從三品; 監一人正四品; 少監一人從四品; 丞二人從六品; 注簿二人從七品. 忠烈王二十四年忠宣改內府監革判事陞監從三品. 三十四年忠宣倂於繕工司. 忠惠王元年復置爲小府寺判事正三品尹從三品少尹從四品丞從六品注簿從七品. 恭愍王五年復稱小府監改尹爲監少尹爲少監. 十一年復稱小府寺改監少監爲尹少尹. 十八年復稱少府監又改爲監少監. 二十一年復稱小府寺仍復爲尹少尹. 恭讓王二年罷之委其任於內府寺.  吏屬文宗置監史六人記官四人?士一人.

#高麗史76卷-志30-百官1-軍資寺-001
○軍資寺掌軍需儲積. 恭讓王二年革小府寺置軍資寺又革轉輸都監其錢穀文書悉委之判事正三品尹從三品少尹從四品丞從六品注簿從七品.

#高麗史76卷-志30-百官1-繕工寺-001
○繕工寺掌土木營繕. 穆宗朝有將作監監少監丞注簿. 文宗定: 判事秩從三品; 監一人正四品; 少監一人從四品; 丞二人從六品; 注簿二人從七品. 忠烈王二十四年忠宣改繕工監革判事陞監從三品. 三十四年忠宣改繕工司以小府宮闕都監倉庫都監燃燈都監國?倂焉置領事一人從二品改監爲令增三人陞正三品少監爲副令增三人陞正四品陞丞正五品注簿正七品自領事至注簿皆兼官. 後改繕工寺改定: 判事正三品; 令從三品; 副令從四品; 丞從六品; 注簿從七品. 恭愍王五年復稱將作監改令爲監副令爲少監. 十一年復稱繕工寺改監爲令少監爲副令. 十八年復稱將作監又改令副令爲監少監. 二十一年復稱繕工寺仍復爲令副令. 恭讓王元年趙浚建議繕工務劇員少以重房上大將軍郞別將兼判事以下官.  吏屬文宗置監作六人記官三人?士一人.

#高麗史76卷-志30-百官1-司宰寺-001
○司宰寺掌魚梁川澤. 文宗定: 司宰寺判事秩正三品; 卿一人從三品; 少卿一人從四品; 丞二人從六品; 注簿二人從七品. 忠烈王二十四年忠宣改司津監革判事改卿爲監少卿爲少監尋復稱司宰寺改監爲尹少監爲少尹. 三十四年忠宣改都津司刪定員吏: 令三人其一兼官正三品; 長三人其一兼官正四品; 丞二人正五品; 注簿二人正七品. 後復改司宰寺置判事正三品令降從三品革長置副令從四品降丞從六品注簿從七品. 恭愍王五年改令爲卿副令爲少卿. 十一年復改卿爲令少卿爲副令. 十八年改司宰監復改令副令爲監少監. 二十一年復稱司宰寺仍改爲令副令.  吏屬文宗置書史六人記官二人?士二人.

#高麗史76卷-志30-百官1-司水寺-001
○司水寺掌兵船軍. 忠宣王以都府署爲都津司所轄. 恭讓王二年罷都府署爲司水署尋改爲寺判事正三品令從三品副令從四品丞從六品注簿從七品. 三年都堂啓請: “於司水寺依漢都船令例置都船指諭依齊官船典軍例置官船典軍.” 從之

#高麗史76卷-志30-百官1-軍器寺-001
○軍器寺掌營造兵器. 穆宗朝有軍器監監少監丞注簿. 文宗定: 判事秩從三品; 監一人正四品; 少監一人從五品; 丞二人正七品; 注簿四人正八品. 忠烈王二十四年忠宣革判事省注簿二人. 三十四年忠宣倂於民部. 恭愍王五年復置: 軍器監判事正三品; 監從三品; 少監從四品; 丞從五品; 注簿從六品; 直長從七品. 十一年加置錄事正八品後改軍器寺. 恭讓王元年趙浚建議軍器寺務劇員少以重房上大將軍郞別將兼判事以下官.  吏屬文宗置監史八人記官四人?士二人.

#高麗史76卷-志30-百官1-書雲觀-001
○書雲觀掌天文曆數測候刻漏之事. 國初分爲太卜監太史局. 太卜監有監少監四官正丞卜博士卜正. 太史局有令丞靈臺郞保章正?壺正司辰司曆監候. 顯宗十四年改太卜監爲司天臺. 文宗定: 司天臺判事秩正三品; 監一人從三品; 少監二人從四品; 春官正夏官正秋官正冬官正各一人從五品; 丞二人從六品; 注簿二人從七品; 卜正一人卜博士一人?從九品. 太史局判事一人知局事一人令一人從五品; 丞一人從七品; 靈臺郞二人正八品; 保章正一人?壺正二人?從八品; 司辰二人正九品; 司曆二人監候二人?從九品. 睿宗十一年改司天臺爲監. 忠烈王元年改司天監爲觀候署後復改司天監. 三十四年忠宣倂太史局爲書雲觀刪定員吏置: 提點一人兼官正三品; 令一人正三品; 正一人從三品; 副正一人從四品; 丞一人從五品; 注簿二人從六品; 掌漏二人從七品; 視日三人正八品; 司曆三人從八品; 監候三人正九品; 司辰二人從九品. 後罷提點改令爲判事餘?仍舊. 恭愍王五年復改司天監判事以下?復文宗舊制但加置卜助敎從九品又別立太史局令以下品秩亦復文宗舊制. 十一年復倂司天太史爲書雲觀改定員吏: 判事正三品; 正從三品; 副正從四品; 丞從五品; 注簿從六品; 掌漏從七品; 視日正八品; 司曆從八品; 監候正九品; 司辰從九品. 十八年復分爲司天監太史局員吏品秩用五年官制. 二十一年復倂爲書雲觀用十一年官制.

#高麗史76卷-志30-百官1-典醫寺-001
○典醫寺掌醫藥療治之事. 穆宗朝有太醫監監少監丞博士醫正. 文宗定: 判事秩從三品; 監一人正四品; 少監二人從五品; 博士二人丞二人?從八品; 醫正二人助敎一人呪?博士一人?從九品; 醫針史一人注藥二人藥童二人呪?師二人呪?工二人. 忠烈王三十四年忠宣改司醫署改定員吏置: 提點二人兼官正三品; 令一人正三品; 正一人從三品; 副正一人從四品; 丞一人從五品; 郞一人從六品; 直長一人從七品; 博士二人從八品; 檢藥二人正九品; 助敎二人從九品. 後改典醫寺罷提點改令爲判事郞爲注簿. 恭愍王五年復稱*大醫監改正爲監副正爲少監革檢藥. 十一年復稱典醫寺改監爲正少監爲副正復置檢藥. 十八年復稱*大醫監又改正副正爲監少監. 二十一年復稱典醫寺仍改爲正副正.

#高麗史76卷-志30-百官1-通文館-001
○通文館忠烈王二年始置之令禁內學官等?外年未四十者習漢語.[禁內學官秘書史館翰林寶文閣御書同文院也幷式目都兵馬迎送謂之禁內九官.] 時舌人多起微賤傳語之*閒多不以實懷奸濟私?文學事金坵建議置之. 後置司譯院以掌譯語.

志卷第三十.


#高麗史77卷-志31-00-00-000
志卷第三十一. 高麗史七十七.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史77卷-志31-百官2-00-000
百官二.

#高麗史77卷-志31-百官2-寢園署-001
○寢園署掌守衛宗廟. 文宗定: *大廟署令一人秩從五品; 丞二人正七品. 神宗五年陞令爲?秩. 忠烈王三十四年忠宣改爲寢園署屬典儀寺令降正七品丞省一人降正八品後又降令從七品丞從八品. 恭愍王五年復改*大廟署復陞令正五品丞從七品加置注簿從八品. 十一年復改寢園署員吏如故. 十八年復改*大廟署二十一年復改寢園署.  吏屬文宗置史四人記官二人.

#高麗史77卷-志31-百官2-諸陵署-001
○諸陵署掌守護山陵. 穆宗朝有諸陵署令丞. 文宗定: 令一人秩從五品; 丞二人從七品. 神宗五年陞令爲?秩. 忠烈王三十四年忠宣爲典儀寺所轄. 恭愍王五年只置丞仍從七品. 十一年復置令從五品丞仍舊.  吏屬文宗置史六人記官二人.

#高麗史77卷-志31-百官2-司?署-001
○司?署掌供酒醴. 文宗定: 良?署令二人秩正八品; 丞二人正九品. 後改爲掌醴署. 肅宗三年復爲良?署忠烈王五年罷宣送酒色倂於本署加置?上?外別監各一人. 三十四年忠宣改爲司?署置: 提點三人兼官正五品; 令仍二人其一兼官陞正五品; 丞仍二人其一兼官陞正六品. 加置: 直長一人正七品; 副直長一人正八品. 後罷提點降令正六品丞正九品直長副直長如故. 恭愍王五年復改良?署又陞令正五品丞正六品. 十一年復改司?署員吏如故. 十八年復改良?署二十一年復改司?署.  吏屬文宗置史六人記官二人.

#高麗史77卷-志31-百官2-司膳署-001
○司膳署掌供膳羞. 穆宗朝有尙食局奉御直長食醫. 文宗定: 奉御一人秩正六品; 直長二人正七品; 食醫二人正九品. 忠烈王三十四年忠宣改司膳署以御廚別廚迎送倂焉置: 提點一人兼官正五品; 令三人其一兼官正五品; 丞三人其一兼官正六品; 直長三人正七品; 副直長三人正八品. 後罷提點丞副直長降令爲正六品復置食醫正九品. 恭愍王五年復改尙食局改令爲奉御直長食醫如故. 十一年復改司膳署改奉御爲令. 十八年復改尙食局復稱奉御. 二十一年復改司膳署又復稱令.  吏屬文宗置書令史四人記官二人?士一人雜路八人.

#高麗史77卷-志31-百官2-奉醫署-001
○奉醫署掌和御藥. 穆宗朝有尙藥局奉御侍御醫直長醫佐. 文宗定: 奉御一人秩正六品; 侍醫二人從六品; 直長二人正七品; 醫佐二人正九品; 醫針史二人藥童二人. 忠宣王二年改掌醫署後改奉醫署置: 令正六品; 直長正七品; 醫佐正九品. 恭愍王五年改尙醫局改令爲奉御直長醫佐如故. 十一年復改奉醫署改奉御爲令. 十八年復改尙醫局又改稱奉御. 二十一年復改奉醫署仍改爲令. 恭讓王三年倂於典醫寺.  吏屬文宗置書令史二人?士二人.

#高麗史77卷-志31-百官2-掌服署-001
○掌服署掌供御衣. 穆宗朝有尙衣局奉御直長. 文宗定: 奉御一人秩正六品; 直長一人正七品. 忠宣王二年改掌服署改奉御爲令直長如故. 恭愍王五年復改尙衣局改令爲奉御. 十一年復改掌服署改稱令. 十八年復改尙衣局又稱奉御. 二十一年復改掌服署又稱令. 恭讓王三年倂於工曹.  吏屬文宗置書令史四人記官二人注衣一人.

#高麗史77卷-志31-百官2-司設署-001
○司設署掌供鋪設. 穆宗朝有尙舍局奉御直長. 文宗定: 奉御一人秩正六品; 直長二人正七品. 忠烈王三十四年忠宣改司設署置: 提點一人兼官正五品; 令二人亦正五品; 丞二人正六品; 直長二人正七品; 副直長二人正八品. 後罷提點降令正六品丞正九品罷副直長. 恭愍王五年改尙舍署改令爲奉御直長丞如故. 十一年復改司設署又改奉御爲令罷丞. 十八年復改尙舍署又改令爲奉御復置丞. 二十一年復改司設署仍改爲令.  吏屬文宗置書令史四人記官二人幕士四十人.

#高麗史77卷-志31-百官2-奉車署-001
○奉車署掌內廐. 穆宗朝有尙乘局奉御直長. 文宗定: 奉御一人正六品; 直長二人正七品. 忠宣王二年改奉車署以奉御爲令. 恭愍王五年復改尙乘局以令爲奉御. 十一年復改奉車署又改奉御爲令. 十八年復改尙乘局又改稱奉御. 二十一年復改奉車署又改爲令. 恭讓王三年倂於重房.  吏屬文宗置書令史四人承旨五十人.

#高麗史77卷-志31-百官2-供造署-001
○供造署掌御用器玩. 穆宗朝有中尙署令. 文宗定: 令一人秩正六品; 丞二人正八品. 忠宣王二年改供造署. 恭愍王五年復改中尙署以令爲奉御. 十一年復改供造署以奉御爲令. 十八年復改中尙署令丞如故. 二十一年復改供造署.  吏屬文宗置史六人記官二人?士一人.

#高麗史77卷-志31-百官2-京市署-001
○京市署掌勾檢市廛. 穆宗朝有京市署令. 文宗定: 令一人秩正七品; 丞二人正八品. 忠烈王二十四年忠宣陞令權?. 三十四年忠宣增丞爲三人. 恭愍王五年降丞從八品.  吏屬文宗置史三人記官二人.

#高麗史77卷-志31-百官2-膳官署-001
○膳官署掌祀宴饌膳. 穆宗朝有大官署令. 文宗定: 令二人秩從七品; 丞四人從八品. 忠烈王三十四年忠宣改爲膳官署屬司膳署員額品秩仍舊. 恭愍王五年復改大官署. 十一年復改膳官署. 十八年復改大官署. 二十二年復改膳官署.  吏屬文宗置史六人記官二人?士一人.

#高麗史77卷-志31-百官2-掌冶署-001
○掌冶署掌鎔冶之事. 文宗定: 令二人秩從七品; 丞二人正八品. 忠烈王三十四年忠宣罷掌冶署置營造局: 使從五品; 副使從六品; 直長從七品. 忠宣王二年罷營造局復置: 掌冶署令從七品; 丞從八品. 恭讓王三年. 倂於工曹.  吏屬文宗置史四人記官二人?士一人.

#高麗史77卷-志31-百官2-都校署-001
○都校署掌工作之事. 文宗定: 令二人秩從八品; 丞四人正九品. 忠烈王三十四年忠宣罷都校署置雜作局: 使從五品副使從六品直長從七品. 忠宣王二年罷雜作局復置都校署: 令正八品; 丞正九品. 恭愍王五年降令從八品恭讓王三年倂於繕工寺.  吏屬文宗置監作四人書令史四人記官二人.

#高麗史77卷-志31-百官2-典樂署-001
○典樂署掌敎閱聲律. 穆宗朝有*大樂署令. 文宗定: 令一人秩從七品; 丞二人從八品. 忠烈王三十四年忠宣改爲典樂署屬紫雲坊改定員吏置: 令二人正七品; 長二人從七品; 丞二人史二人?從八品; 直長二人從九品.[紫雲坊亦是年置有: 提點一人正五品; 使一人正五品; 副使二人正六品; 判官二人正七品. 尋罷之.] 後降令從七品罷長陞直長從七品加置副直長從九品. 恭愍王五年復改*大樂署令仍從七品復置長亦從七品史丞仍從八品直長復降從九品罷副直長. 十一年復改典樂署員秩?仍十八年復改*大樂署二十一年復改典樂署. 恭讓王三年別置雅樂署習宗廟樂歌.  吏屬文宗置史六人記官二人.

#高麗史77卷-志31-百官2-內園署-001
○內園署掌諸園苑. 文宗置: 令二人秩從七品; 丞二人從八品. 忠烈王三十四年爲司膳署所轄增丞爲四人.  吏屬文宗置史四人記官二人?士一人.

#高麗史77卷-志31-百官2-供驛署-001
○供驛署掌諸道程驛. 文宗定: 令二人秩從七品; 丞二人從八品. 恭讓王二年司憲府啓: “供驛署主鋪馬起發而每於私所開印移文人輕職要請托易行驛馬日?驛卒日散願自今令常坐公廳必據都堂公牒印給.”  吏屬文宗置史四人記官二人幕士四十人.

#高麗史77卷-志31-百官2-典廐署-001
○典廐署掌飼雜畜. 穆宗朝有典廐署令. 文宗定: 令一人秩從七品; 丞二人從八品. 忠烈王三十四年忠宣爲典儀寺所轄.  吏屬文宗置史三人記官二人?士一人.

#高麗史77卷-志31-百官2-掌牲署-001
○掌牲署掌薦犧牲. 文宗置: 令一人秩從八品; 丞二人正九品. 沿革未攷.  吏屬文宗置史三人記官二人.

#高麗史77卷-志31-百官2-都染署-001
○都染署掌色染. 文宗定: 令一人秩正八品; 丞二人正九品. 忠烈王三十四年忠宣倂雜織署爲織染局屬繕工司置: 使二人其一兼官從五品; 副使一人從六品; 直長一人從七品. 後忠宣以織染等事闕廢令內謁者監內侍伯內謁者長源亭直各二人任其事. 二年分爲都染署復置: 令正八品; 丞正九品.  吏屬文宗置史四人記官二人.

#高麗史77卷-志31-百官2-雜織署-001
○雜織署掌織?. 文宗定: 令二人. 秩正八品; 丞二人正九品. 忠烈王三十四年忠宣倂於都染署爲織染局後復置雜織署令丞如故.  吏屬文宗置史四人記官二人.

#高麗史77卷-志31-百官2-司儀署-001
○司儀署掌贊禮. 文宗定: 令一人秩正八品; 丞二人正九品. 忠烈王三十四年忠宣增令爲二人降從八品丞仍二人降從九品.  吏屬文宗置史四人記官二人.

#高麗史77卷-志31-百官2-守宮署-001
○守宮署掌供帳幕. 文宗置: 令二人秩正八品; 丞二人正九品. 沿革未攷.  吏屬文宗置史六人記官三人幕士五十人.

#高麗史77卷-志31-百官2-典獄署-001
○典獄署掌獄囚. 國初始置典獄署. 成宗十四年改爲大理寺有評事. 文宗復改爲典獄署置: 令一人秩正八品; 丞二人正九品. 忠宣王罷恭愍王十一年復置: 令從八品; 丞從九品.  吏屬文宗置史二人記官三人.

#高麗史77卷-志31-百官2-大倉署-001
○*大倉署穆宗元年有*大倉署令. 文宗定: 令二人秩從七品; 丞四人從八品. 沿革未攷.  吏屬文宗置史五人記官四人?士二人.

#高麗史77卷-志31-百官2-大盈署-001
○大盈署文宗定: 令一人秩從七品丞二人. 沿革未攷.  吏屬文宗置史三人記官二人?士一人.

#高麗史77卷-志31-百官2-?儲倉-001
○?儲倉掌供上米?. 文宗時京城有左右倉以近侍爲別監. 忠烈王三十四年忠宣改右倉爲?儲倉置: 使一人秩正五品; 副使一人正六品; 丞一人正七品. 恭愍王降使從五品副使從六品丞從七品增置注簿從八品.

#高麗史77卷-志31-百官2-廣興倉-001
○廣興倉掌百官祿俸. 忠烈王三十四年忠宣改左倉爲廣興倉置: 使一人秩正五品; 副使一人正六品; 丞一人正七品. 恭愍王降使從五品副使從六品丞從七品增置注簿從八品.

#高麗史77卷-志31-百官2-料物庫-001
○料物庫掌御?米穀. 忠宣王二年改備用司爲料物庫置: 使秩從五品; 副使從六品; 注簿從八品.

#高麗史77卷-志31-百官2-義盈庫-001
○義盈庫忠烈王三十四年忠宣置: 使一人秩從五品; 副使一人從六品; 直長一人從七品. 恭愍王增置注簿從八品.

#高麗史77卷-志31-百官2-長興庫-001
○長興庫忠烈王三十四年忠宣以大府上庫爲長興庫置: 使一人秩從五品; 副使一人從六品; 直長一人從七品. 恭愍王降使從六品革副使直長置注簿從八品.

#高麗史77卷-志31-百官2-常滿庫-001
○常滿庫忠宣以大府下庫爲常滿庫置: 使一人秩從五品; 副使一人從六品; 直長一人從七品. 恭愍王降使從六品革副使直長置注簿從八品.

#高麗史77卷-志31-百官2-內庫-001
○內庫文宗置: 使一人秩從六品; 副使二人正八品. 忠烈王三十四年忠宣以使爲權?.  吏屬文宗置史四人承旨二十人.

#高麗史77卷-志31-百官2-內房庫-001
○內房庫忠宣王元年倂雲臻倉於富興倉尋改爲義成倉置: 使秩從五品; 副使從六品; 丞從七品. 忠肅王十二年改爲內房庫罷員吏. 十七年復爲義成倉置員吏委*?{糾}正監之. 恭愍王四年復稱內房庫罷祿官及*?{糾}正置提擧別監.

#高麗史77卷-志31-百官2-德泉庫-001
○德泉庫忠宣王時有德泉倉: 使秩從五品; 副使從六品; 丞從七品. 忠肅王十二年改爲德泉庫罷員吏. 十七年復置員吏委*?{糾}正監之. 恭愍王四年罷祿官及*?{糾}正置提擧別監.

#高麗史77卷-志31-百官2-義?倉-001
○義?倉恭愍王置: 丞秩從七品; 注簿從八品.

#高麗史77卷-志31-百官2-常積倉-001
○常積倉忠烈王三十四年忠宣始置之: 使一人正五品; 副使一人正六品; 丞一人正七品. 沿革未攷.

#高麗史77卷-志31-百官2-寶興庫-001
○寶興庫忠肅王後八年忠惠王私置之. 忠惠後四年罷有備倉倂於本庫. 忠穆王罷之以其所聚土田奴婢還本處.[有備倉: 有使從五品; 副使從六品; 丞從七品; 注簿從八品.]

#高麗史77卷-志31-百官2-典?庫-001
○典?庫恭愍王五年置: 令秩從七品; 丞從八品. 十一年革令十八年復置令.

#高麗史77卷-志31-百官2-架閣庫-001
○架閣庫掌藏圖籍. 恭愍王五年置: 丞秩從七品; 注簿從八品.

#高麗史77卷-志31-百官2-惠濟庫-001
○惠濟庫恭愍王十一年置: 令秩從七品; 丞從八品; 錄事從九品.

#高麗史77卷-志31-百官2-義濟庫-001
○義濟庫恭愍王十年置: 令秩從七品; 丞從八品; 錄事從九品. 恭讓王三年倂於惠濟庫.

#高麗史77卷-志31-百官2-資贍司-001
○資贍司忠烈王三十四年忠宣置濟用司: 知事二人秩正五品; 使四人其二兼官正五品; 副使二人其一兼官正六品; 丞二人正七品. 忠宣王二年改爲資贍司革知事陞使從四品副使正五品革丞置注簿正八品尋罷之. 恭讓王四年置資贍楮貨庫尋又罷之.

#高麗史77卷-志31-百官2-寶源解典庫-001
○寶源解典庫恭愍王十八年置: 使秩從五品; 副使從六品; 丞從七品; 注簿從八品; 錄事從九品. 恭讓王三年倂供辦署濟用庫於本庫.[*(??)讓{恭讓}曾罷准備色置濟用庫.]

#高麗史77卷-志31-百官2-大淸觀-001
○大淸觀忠宣王置判官秩從九品主藏纛凡出征必?于本觀. 恭愍王將討紅賊制大纛設官爲纛赤. 辛禑三年以纛赤每政?用其弊不細汰之.

#高麗史77卷-志31-百官2-五部-001
○五部太祖二年立.[東南西北中五部.] 文宗定: 五部使一人四品以上; 副使一人五品以上; 錄事各二人甲科權務. 後五部錄事陞八品. 高宗四年改置判官二人錄事二人搜檢亡卒. 七年以錄事復爲權務後復置副使. 忠烈王十三年改副使爲副令秩從六品. 三十四年忠宣倂於開城府忠惠王元年復置五部令後改令爲副令. 恭愍王五年改定: 五部令從六品; 錄事權務. 十一年改令爲副令十八年復改爲令.

#高麗史77卷-志31-百官2-延慶宮提擧司-001
○延慶宮提擧司文宗定: 延慶宮使一人副使一人錄事二人丙科權務. 忠宣王五年始置提擧司: 提擧一人副提擧二人提控二人正七品; 司?八人正八品; 司涓八人正九品.  吏屬文宗置記事二人記官二人史二十人.

#高麗史77卷-志31-百官2-掖庭局-001
○掖庭局國初稱掖庭院. 成宗十四年改掖庭局. 文宗定官制: 內謁者監一人正六品; 內侍伯一人正七品; 內謁者從八品. 監作一人書令史記官給使三人; 又南班之職本限七品; 職事員凡三十六人內殿崇班四人正七品; 東西頭供奉官各四人從七品; 左右侍禁各四人正八品. 左右班殿直各四人從八品; 殿前承旨八人正九品. 又有殿前副承旨尙乘內承旨副內承旨爲南班初入仕路. 睿宗十一年改殿前承旨爲三班奉職副承旨爲三班借職尙乘內承旨爲三班差使副內承旨爲三班借差. 忠烈王四年金周鼎建議以內寮不可皆令啓事擇人爲申聞色.[內寮傳命者稱辭掌門?者稱金直不知始於何代.] 三十四年忠宣改爲內謁司置: 伯二人正三品; 令二人從三品; 正二人正四品; 副正二人從四品; 僕二人正五品; 謁者二人從五品; 丞二人正六品; 直長二人從六品; 內殿崇班四人正七品; 東頭供奉官四人西頭供奉官四人?從七品; 右侍禁四人左侍禁四人?正八品; 右班殿直四人左班殿直四人?從八品; 內班從事四人從九品. 忠宣王元年罷內謁司復爲掖庭. 二年改爲巷庭後復改掖庭置: 內謁者監正六品; 內侍伯正七品; 內謁者從八品. 又置: 內殿崇班從七品; 東頭供奉西頭供奉從七品; 左侍禁右侍禁左班殿直右班殿直?從八品; 內班從事從九品.

#高麗史77卷-志31-百官2-內侍府-001
○內侍府恭愍王五年改宦官職設內詹事內常侍內侍監內承直內給事宮?丞奚官令後置內侍府秩比開城府: 判事一人正二品; 檢校三人同判事一人從二品; 檢校三十二人知事一人正三品; 檢校三十八人僉事一人從三品; 檢校二十八人同知事二人正四品; 同僉事二人從四品; 左承直二人正五品; 右承直二人從五品; 左副承直一人正六品; 右副承直一人從六品; 司謁一人正七品; 謁者一人從七品; 宮?丞一人正八品; 奚官令一人從八品; 給事一人正九品; 通事一人從九品. 辛禑罷之恭讓王復之階三品.

#高麗史77卷-志31-百官2-內職-000
內職.

#高麗史77卷-志31-百官2-內職-001
○內職國初未有定制后妃而下以某院某宮夫人爲號. 顯宗時有尙宮尙寢尙食尙針之職又有貴妃淑妃等號靖宗以後或稱院主院妃或稱宮主. 文宗定官制: 貴妃淑妃德妃賢妃?正一品.[外命婦: 公主大長公主正一品; 國大夫人正三品; 郡大夫人郡君正四品; 縣君正六品.] 忠宣王改宮主爲翁主忠惠以後後宮女職尊卑無等私婢官妓亦封翁主宅主.

#高麗史77卷-志31-百官2-宗室諸君-000
宗室諸君[異姓諸君].

#高麗史77卷-志31-百官2-宗室諸君-001
○國初宗親稱院君大君. 顯宗以後封公侯下者爲元尹正尹或有兼尙書中書令又或帶*大尉司徒司空. 忠烈王二十四年忠宣改官制定: 大君院君正一品; 諸君從一品; 元尹正二品; 正尹從二品. 忠宣王二年敎曰: “元尹正尹古之高爵自今宗親除之者坐於政丞之上異姓坐於本品之列.” 恭愍王五年復置公侯. 十一年復用忠宣之制. 恭讓王二年憲府上*?曰: “宗親不任以事古之制也近年多帶成衆愛馬倉庫宮司提調乞皆停罷以尊王親其元尹正尹年滿十五歲許除授其未滿者雖制下毋得受祿.” 從之.

#高麗史77卷-志31-百官2-宗室諸君-002
○異姓諸君初用公侯伯子男之號. 忠宣王改官制定: 諸君從一品; 元尹從二品; 正尹正三品. 恭愍王五年改諸君爲公侯伯. 十一年改: 府院君正一品; 諸君從一品.

#高麗史77卷-志31-百官2-東宮官-000
東宮官.

#高麗史77卷-志31-百官2-東宮官-001
○顯宗十三年立太子置師保及官屬: 司議郞一人司直一人通事舍人二人丞注簿錄事各一人. 文宗八年命有司選三品官之孫五品以上官之子二十人爲東宮侍衛公子五品官之孫七品以上官之子十人爲侍衛給使永爲定制. 二十二年置: *大師*大傅*大保各一人從一品; 少師少傅少保各一人從二品; 賓客四人正三品; 左右庶子各一人正四品; 左右諭德各一人正四品; 侍講學士侍讀學士各一人從四品; 左右贊善大夫各一人中舍人一人中允一人?正五品; 洗馬一人典內一人?從五品; 文學一人司議郞一人?正六品; 侍讀事一人. 詹事府: 知府事一人詹事一人正三品; 少詹事一人從三品; 丞一人正六品; 司直一人正七品; 注簿一人從七品; 錄事一人正九品. 又置: 家令一人從四品; 僕一人從五品; 內直郞一人從六品; 宮門郞從六品; 率更寺事率更令從五品; 率更士二人藥藏郞一人正六品; 藥藏丞正八品; 左右司禦率府率副率左右監門率府率副率左右淸道率府率副率左右內率府率副率又有侍衛上大將軍. 肅宗三年立太子備宮僚依文宗之制. 睿宗十一年定太子官屬: *大少師傅保賓客庶子諭德侍講侍讀學士贊善中舍人中允詹事少詹事率更令. 品秩?依文宗之制餘?不置. 仁宗九年立詹事府: 左右詹事各一人司直一人注簿一人錄事一人春坊通事舍人二人. 神宗卽位以文武官子弟三十餘人充春坊侍衛公子給使. 忠烈王二年置世子詹事府: 丞司直注簿錄事各一人. 又置春坊通事舍人一人. 三年置世子師傅保貳師調護詹事府知事左右贊德左右庶尹. 其餘宮官皆置之. 三十四年忠宣置世子府: 諮議一人正三品兼官; 翊善一人正五品; 伴讀一人從五品; 直講一人正六品; 丞一人從六品; 司直一人從六品; 記室?軍二人正七品. 恭讓王二年置知書筵同知書筵及侍學尋改知書筵爲世子左右師同知書筵爲左右賓客侍學三品爲左右輔德四品爲左右弼善五品爲左右文學六品爲左右司經. 三年置澄源堂改世子左右司經爲澄源堂左右司經又立春坊院專掌東宮事務置: 知院事一人正四品; 左右衛率各一人正五品以武官爲之; 諮議一人正六品; 洗馬一人正七品; 長史一人從七品.  吏屬顯宗置書令史二人掌固二人. 文宗置令史二人書令史一人書藝二人計史一人記官二人書手二人書者四人.

#高麗史77卷-志31-百官2-諸妃主府-000
諸妃主府[諸王子府].

#高麗史77卷-志31-百官2-諸妃主府-001
○凡冊封妃主則必立殿置府備僚屬. 文宗定官制: 府置左右詹事少詹事注簿錄事各一人令史書令史書藝各一人記官二人; 殿置通事舍人二人給事二十人. 忠烈王加置: 府丞一人指諭行首各二人牽龍四人侍衛軍五十人守護員二人殿書題二人. 恭愍王改官制: 府置左右司尹正三品丞注簿舍人正七品錄事正九品又或置左右司禁; 小府不置司尹.

#高麗史77卷-志31-百官2-諸妃主府-002
○諸王子必置府備僚. 文宗定官制: 諸王府典籤一人從八品; 錄事一人從九品; 書藝一人. 忠烈王三十四年忠宣改官制: 王子府置翊善一人正五品; 伴讀一人正六品; 直講一人從六品; 記室?軍一人正七品. 妃父及尙公主者亦立府置典籤錄事.

#高麗史77卷-志31-百官2-諸司都監各色-000
諸司都監各色.

#高麗史77卷-志31-百官2-諸司都監各色-001
○都評議使司.[國初稱都兵馬使. 文宗定官制: 判事以侍中平章事?知政事政堂文學知門下省事爲之; 使以六樞密及職事三品以上爲之; 副使六人正四品以上卿監侍郞爲之; 判官六人少卿以下爲之; 錄事八人甲科權務.  吏屬有記事十二人記官八人書者四人?士一人. 忠烈王五年改都兵馬使爲都評議使司. 凡有大事使以上會議故有合坐之名. 事元以來事多倉卒僉議密直每爲合坐. 恭愍王元年令五軍錄事管勾都評議使司案牘. 辛昌時都評議司六色掌改爲吏禮戶刑兵工六房錄事又知印二十員分十人爲知印十人爲宣差宣差任使外. 又以開城厚德慈惠府判事及尹皆兼都評議司. 恭讓王二年加置經歷司以統六房. 經歷一人三四品都事一人五六品皆以文臣爲之. 又以各年貢擧雜業不仕者屬爲典吏階七八品以任書寫. 又以門下府三司密直司正員爲判司事同判司事兼司事. 其餘商議及開城府藝文館員不許兼之. 四年各司受?公事皆令直報都堂勿隸六曹.]

#高麗史77卷-志31-百官2-諸司都監各色-002
式目都監.[文宗定: 使二人省宰; 副使四人正三品以上; 判官六人五品以上; 錄事八人甲科權務. 忠宣王二年敎曰: “式目掌邦國重事其以僉議政丞判三司事密直使僉議贊成事三司左右使僉議評理爲判事以知密直以下爲使又置商議式目都監事.” ]

#高麗史77卷-志31-百官2-諸司都監各色-003
三軍都摠制府.[恭讓王三年省前軍後軍只置中軍左軍右軍爲三軍都摠制府統中外軍事以受田散官及居新舊京坼者四十二都府各成衆愛馬分屬焉. 都摠制使一人侍中以上; 三軍摠制使各一人省宰以上; 副摠制使各一人通憲以上; 斷事官二人正順以下五品以上; 經歷一人四五品; 都事一人五六品; 六房錄事各一人軍錄事一人六房典吏各三人.]

#高麗史77卷-志31-百官2-諸司都監各色-004
巡軍萬戶府.[有都萬戶上萬戶萬戶副萬戶鎭撫千戶提控. 恭愍王十八年改爲司平巡衛府置: 提調一人判事三人?詳官四人巡衛官六人評事官五人. 辛禑復改爲巡軍萬戶府恭讓王元年使*(??){掌}捕盜禁亂.]

#高麗史77卷-志31-百官2-諸司都監各色-005
尙瑞司.[卽政房或稱知印房或稱箚子房. 辛昌改爲尙瑞司: 判事四人兩府兼之; 尹一人代言兼之; 少尹一人丞注簿直長錄事各二人亦皆以他官兼之.]

#高麗史77卷-志31-百官2-諸司都監各色-006
印符郞.[掌王府印信. 毅宗時有符寶郞. 忠烈王二十四年忠宣定印符郞二人秩從六品尋罷之.]

#高麗史77卷-志31-百官2-諸司都監各色-007
承旨房.[掌出納之任. 忠烈王二十四年忠宣罷承旨房以其任委詞林院尋復置承旨房. 三十四年忠宣改爲印信司置: 使二人秩從三品; 副使二人從四品; 判官二人從六品. ?皆兼官.]

#高麗史77卷-志31-百官2-諸司都監各色-008
會議都監.[員額無定以?練事務者充之. 文宗所定.]

#高麗史77卷-志31-百官2-諸司都監各色-009
迎送都監.[文宗定: 判事三人副使四人判官四人錄事四人乙科權務.  吏屬記事四人記官二人書者四人?士一人. 忠宣倂於尙食局後復置.]

#高麗史77卷-志31-百官2-諸司都監各色-010
四面都監.[文宗定: 使各二人職事三品以上; 副使各四人判官各四人甲科權務. 恭讓王三年罷.]

#高麗史77卷-志31-百官2-諸司都監各色-011
刪定都監.[文宗定: 判官四人甲科權務.  吏屬記事六人記官一人?士一人. 恭讓王三年罷.]

#高麗史77卷-志31-百官2-諸司都監各色-012
典牧司.[文宗定: 判事以省宰爲之; 使二人樞密及六尙書爲之; 副使二人正四品以上; 判官二人?上; 錄事四人乙科權務.  吏屬記官記事書者?二人.]

#高麗史77卷-志31-百官2-諸司都監各色-013
八關寶.[文宗定: 使一人四品以上; 副使二人五品以上; 判官四人甲科權務.  吏屬記事二人記官一人?士一人.]

#高麗史77卷-志31-百官2-諸司都監各色-014
勾覆院.[文宗定: 判官七人重監二人甲科權務.  吏屬記事六人記官六人. 恭讓王三年罷.]

#高麗史77卷-志31-百官2-諸司都監各色-015
內莊宅.[文宗定: 使一人三品以上; 副使五品以上; 判官二人甲科權務.  吏屬記事四人記官一人?士一人. 忠宣王爲尙食局所轄.]

#高麗史77卷-志31-百官2-諸司都監各色-016
都齋庫.[文宗定: 使一人四品以上; 副使三人六品以上; 判官二人乙科權務.  吏屬記事四人記官一人給使二人.]

#高麗史77卷-志31-百官2-諸司都監各色-017
都祭庫.[有副使判官甲科權務. 恭讓王三年罷.]

#高麗史77卷-志31-百官2-諸司都監各色-018
奉先庫.[宣宗十年置于廣仁館畜穀米以備先王先后忌晨供辦. 使一人副使一人判官二人乙科權務. 恭讓王三年罷.]

#高麗史77卷-志31-百官2-諸司都監各色-019
內弓箭庫.[文宗定: 判官二人乙科權務.  吏屬記事二人記官二人.]

#高麗史77卷-志31-百官2-諸司都監各色-020
倉庫都監.[文宗定: 使一人三品兼之; 副使一人五品兼之; 判官二人乙科權務.  吏屬有記事記官. 恭讓王三年罷.]

#高麗史77卷-志31-百官2-諸司都監各色-021
行廊都監.[文宗定: 使一人三品兼之; *(??){副}使一人五品兼之; 判官二人乙科權務.  吏屬有記事記官. 熙宗四年以宰樞爲別監又置使副使錄事.]

#高麗史77卷-志31-百官2-諸司都監各色-022
?頭店.[文宗定: 錄事二人乙科權務.  吏屬記事一人記官一人書者二人. 恭讓王三年罷.]

#高麗史77卷-志31-百官2-諸司都監各色-023
聚仙店.[文宗定: 錄事二人乙科權務.  吏屬記事一人記官一人書者二人.]

#高麗史77卷-志31-百官2-諸司都監各色-024
慶仙店.[文宗定: 錄事二人乙科權務.  吏屬記事一人記官一人書者二人.]

#高麗史77卷-志31-百官2-諸司都監各色-025
書籍店.[文宗定: 錄事二人丙科權務.  吏屬記事二人記官二人書者二人. 忠宣倂於翰林院後復置. 恭讓王三年罷四年置書籍院掌鑄字印書籍有令丞.]

#高麗史77卷-志31-百官2-諸司都監各色-026
給田都監.[文宗定: 錄事二人丙科權務.  吏屬記事四人記官一人. 恭讓王四年罷倂於戶曹.]

#高麗史77卷-志31-百官2-諸司都監各色-027
祭器都監.[文宗定: 使二人三品兼之; 副使五品兼之; 判官六人丙科權務.  吏屬記事二人記官二人書者二人.]

#高麗史77卷-志31-百官2-諸司都監各色-028
鹵簿都監.[文宗定: 使二人三品兼之; 副使五品兼之; 判官二人丙科權務.  吏屬記事二人記官一人書者二人. 恭讓王三年罷.]

#高麗史77卷-志31-百官2-諸司都監各色-029
都?院.[文宗定: 錄事二人丙科權務.  吏屬記事二人. 忠宣王倂於民部.]

#高麗史77卷-志31-百官2-諸司都監各色-030
東西大悲院.[文宗定: 使各一人副使各一人錄事各一人丙科權務.  吏屬記事二人以醫吏差之書者二人. 忠肅王十二年敎曰: “惠民局濟危寶東西大悲院本爲濟人今皆廢?宜復修營醫治疾病.” ]

#高麗史77卷-志31-百官2-諸司都監各色-031
濟危寶.[光宗十四年始置. 文宗定: 副使一人七品以上; 錄事一人丙科權務. 恭讓王三年罷.]

#高麗史77卷-志31-百官2-諸司都監各色-032
惠民局.[睿宗七年置: 判官四人以本業及散職互差乙科權務. 忠宣王爲司醫署所轄. 恭讓王三年改惠民典藥局.]

#高麗史77卷-志31-百官2-諸司都監各色-033
東西材場.[文宗定: 判官各二人丙科權務.  吏屬記事各二人. 恭讓王三年罷.]

#高麗史77卷-志31-百官2-諸司都監各色-034
光軍司.[定宗二年置之. 後改光軍都監. 顯宗二年復改光軍司.]

#高麗史77卷-志31-百官2-諸司都監各色-035
征袍都監.[掌軍士衣服. 宣宗元年見.]

#高麗史77卷-志31-百官2-諸司都監各色-036
養賢庫.[睿宗十四年置: 判官丙科權務. 高宗三十年加設四員分二員遣庫屬田地所在使勸農輸稅令二員在庫監收歲終國子監考勤慢升黜.]

#高麗史77卷-志31-百官2-諸司都監各色-037
宮闕都監.[光宗十二年置修營宮闕都監. 文宗三十年置宮闕都監. 辛禑六年又置.]

#高麗史77卷-志31-百官2-諸司都監各色-038
管絃房.[文宗三十年置. 恭愍王十一年定: 判官雜權務. 恭讓王三年罷.]

#高麗史77卷-志31-百官2-諸司都監各色-039
街衢所.[文宗三十年置.]

#高麗史77卷-志31-百官2-諸司都監各色-040
救濟都監.[睿宗四年置之. 忠穆王四年又置賑濟都監. 辛禑七年又置賑濟色.]

#高麗史77卷-志31-百官2-諸司都監各色-041
禮儀詳定所.[睿宗八年置.]

#高麗史77卷-志31-百官2-諸司都監各色-042
額號都監.[仁宗八年置有使副使判官.]

#高麗史77卷-志31-百官2-諸司都監各色-043
平斗量都監.[明宗三年李義方奏置斗升皆用?犯者配島未逾年復舊.]

#高麗史77卷-志31-百官2-諸司都監各色-044
別例祈恩都監.[明宗八年術僧致純言: “國家自庚寅至癸卯然後患難稍?宜令兩班祿俸二十石以上十石例出一斗用充齋祭之費以事祈禳則?亂可?.” 宰相皆曰: “可.” 遂置都監高宗四年丹兵來侵省樞兩府議立祈恩都監抽*?{斂}祿科米設齋醮以禳之.]

#高麗史77卷-志31-百官2-諸司都監各色-045
山川裨補都監.[神宗元年宰樞及重房崔忠獻等集術士議國內山川裨補延基事遂置都監.]

#高麗史77卷-志31-百官2-諸司都監各色-046
輸養帳都監.[神宗二年置.]

#高麗史77卷-志31-百官2-諸司都監各色-047
五家都監.[神宗二年置.]

#高麗史77卷-志31-百官2-諸司都監各色-048
戎器都監.[高宗十年置之忠烈王元年又置軍器造成都監.]

#高麗史77卷-志31-百官2-諸司都監各色-049
敎定都監.[崔忠獻擅權凡所施爲必自都監出瑀亦因之.]

#高麗史77卷-志31-百官2-諸司都監各色-050
救急都監.[高宗四十五年置使副使判官各二人錄事五人.]

#高麗史77卷-志31-百官2-諸司都監各色-051
淨事色.[高宗時諸事未具久廢親醮至四十五年取權臣家淨事色器械以充其用選差內侍?上?外勤恪者稱內侍淨事色每政超資除授. 有勢者爭入員數漸多. 忠宣王改淨事色爲齋醮都監. 恭讓王三年罷.]

#高麗史77卷-志31-百官2-諸司都監各色-052
行從都監.[元宗五年置有判事使副使判官錄事.]

#高麗史77卷-志31-百官2-諸司都監各色-053
田民辨正都監.[元宗十年置有使副使. 忠烈王十四年又置二十七年又置恭愍王元年又置辛禑七年又置十四年又以考?林堅味占奪田民置之.]

#高麗史77卷-志31-百官2-諸司都監各色-054
戰艦兵粮都監.[元宗十三年置.]

#高麗史77卷-志31-百官2-諸司都監各色-055
鈿函造成都監.[元宗十三年置.]

#高麗史77卷-志31-百官2-諸司都監各色-056
房庫監傳別監.[元宗十四年置以內侍?上?外各二人爲之掌田地公案別庫奴婢賤籍.]

#高麗史77卷-志31-百官2-諸司都監各色-057
濟州逃漏人物推刷色.[忠烈王元年置.]

#高麗史77卷-志31-百官2-諸司都監各色-058
鋪馬箚字色.[忠烈王二年置.]

#高麗史77卷-志31-百官2-諸司都監各色-059
寡婦處女推考別監.[忠烈王二年改爲歸附軍行聘別監時國家多用武人爲宰相凡有建置首相獨與上色錄事撰定其名故鄙拙可笑類此.]

#高麗史77卷-志31-百官2-諸司都監各色-060
農務都監.[忠烈王三年置.]

#高麗史77卷-志31-百官2-諸司都監各色-061
燃燈都監.[忠烈王五年罷庭殿山臺色倂於燃燈都監.]

#高麗史77卷-志31-百官2-諸司都監各色-062
人物推考都監.[忠烈王七年改人物推考都監爲會問司. 恭讓王三年置人物推辨都監. 四年罷之委主掌都官.]

#高麗史77卷-志31-百官2-諸司都監各色-063
諸領府完護都監.[忠烈王二十一年置.]

#高麗史77卷-志31-百官2-諸司都監各色-064
經史敎授都監.[忠烈王二十二年置之令七品以下習業. 三十年*?{揀}名儒二人爲使. 忠穆王四年置提調三人.]

#高麗史77卷-志31-百官2-諸司都監各色-065
選軍.[忠烈王三十四年忠宣罷選軍倂於選部. 忠宣王三年復之.]

#高麗史77卷-志31-百官2-諸司都監各色-066
鷹坊.[忠烈王九年置鷹坊都監. 三十四年忠宣定: 鷹坊使二人從三品; 副使二人從四品; 判官二人從五品; 錄事二人權務. 忠宣王元年罷之後復置. 忠穆王初卽位罷之以土田奴婢還本處. 恭愍王二十年設鷹坊其養飼者名曰時波赤定四品去官.]

#高麗史77卷-志31-百官2-諸司都監各色-067
內乘.[忠穆王罷之以土田奴婢還本處.]

#高麗史77卷-志31-百官2-諸司都監各色-068
?理辨違都監.[忠肅王五年改除弊事目所爲?理辨違都監. ?理二字王所親定. 於是大索豪勢所占田民還其本主中外大悅獨豪勢患之訴大尉王罷之. 又三百人訴駕前復之又尋罷之. 八年復置察理辨違都監尋又罷之.]

#高麗史77卷-志31-百官2-諸司都監各色-069
火者據執田民推考都監.[忠肅王七年置.]

#高麗史77卷-志31-百官2-諸司都監各色-070
盤纏都監.[忠肅王十五年王將入朝置之. 忠定王元年又置盤纏色令百官出苧布有差. 辛禑八年又置盤纏色令大小文武官吏出馬疋及苧麻布有差以備朝廷歲貢. 九年又置進獻盤纏色.]

#高麗史77卷-志31-百官2-諸司都監各色-071
吏學都監.[忠惠王元年置之. 忠穆王四年置: 判事七人副使三人判官三人錄事四人.]

#高麗史77卷-志31-百官2-諸司都監各色-072
整治都監.[忠穆王三年置: 判事四人判密直以上爲之; 使九人副使七人判官十二人錄事六人分遣諸道量田. 忠定王元年罷.]

#高麗史77卷-志31-百官2-諸司都監各色-073
孩兒都監.[忠穆王三年置.]

#高麗史77卷-志31-百官2-諸司都監各色-074
永福都監.[忠穆王初卽位爲*?{支}應金剛山楡岾寺置之. 恭愍王定: 判官從五品; 錄事權務.]

#高麗史77卷-志31-百官2-諸司都監各色-075
弘福都監.[恭愍王定: 判官從五品; 錄事權務. 恭讓王四年罷.]

#高麗史77卷-志31-百官2-諸司都監各色-076
興福都監典寶都監崇福都監.[?恭愍王定: 判官從五品; 錄事權務. 辛禑六年皆罷之.]

#高麗史77卷-志31-百官2-諸司都監各色-077
禮儀推正都監.[恭愍王元年置十一年又置禮儀推正色.]

#高麗史77卷-志31-百官2-諸司都監各色-078
推刷色.[恭愍王元年置.]

#高麗史77卷-志31-百官2-諸司都監各色-079
刷卷都監.[恭愍王二年貸官錢逋欠者多故置都監徵之. 延及族屬里閭倍收其本. 前判密直金逸逢上書陳其弊罷之.]

#高麗史77卷-志31-百官2-諸司都監各色-080
興王都監.[恭愍王十一年置: 判官甲科權務.]

#高麗史77卷-志31-百官2-諸司都監各色-081
習射都監.[恭愍王十一年爲丙科權務.]

#高麗史77卷-志31-百官2-諸司都監各色-082
禁殺都監.[恭愍王十一年置之以紅賊陷京殺牛馬殆盡申嚴宰殺之禁.]

#高麗史77卷-志31-百官2-諸司都監各色-083
祿轉捧上色.[恭愍王十一年置之自播遷以來祿轉出納不任倉官別立一所謂之祿轉捧上色.]

#高麗史77卷-志31-百官2-諸司都監各色-084
刑人推正都監.[恭愍王十四年以救旱置.]

#高麗史77卷-志31-百官2-諸司都監各色-085
理學都監.[恭愍王二十一年置敎授官.]

#高麗史77卷-志31-百官2-諸司都監各色-086
供辦都監.[恭愍王二十二年正陵仁熙殿各置供辦都監恭讓王三年罷.]

#高麗史77卷-志31-百官2-諸司都監各色-087
都摠都監.[恭愍王二十二年置點坊里軍.]

#高麗史77卷-志31-百官2-諸司都監各色-088
火?都監.[辛禑三年判事崔茂宣建議置之. 辛昌罷屬軍器寺.]

#高麗史77卷-志31-百官2-諸司都監各色-089
三蘇造成都監.[明宗四年制: 左蘇白岳山右蘇白馬山北蘇箕達山置延基宮闕造成官. 辛禑四年議欲遷都以國史有三蘇創建宮闕之文置三蘇造成都監.]

#高麗史77卷-志31-百官2-諸司都監各色-090
折給都監.[辛禑八年置以宰樞七八人爲別坐分給土地以均田里. 辛昌又置.]

#高麗史77卷-志31-百官2-諸司都監各色-091
推徵色.[辛禑十年置之徵郡縣逋欠貢賦.]

#高麗史77卷-志31-百官2-諸司都監各色-092
武藝都監.[辛禑十年譯人中郞將郭海龍獻議置之.]

#高麗史77卷-志31-百官2-諸司都監各色-093
點牛色.[辛禑十一年爲進獻置.]

#高麗史77卷-志31-百官2-諸司都監各色-094
別酒色別鞍色.[?辛禑十一年置.]

#高麗史77卷-志31-百官2-諸司都監各色-095
十學.[恭讓王元年置十學敎授官分隸禮學于成均館樂學于典儀寺兵學于軍候所律學于典法字學于典校寺醫學于典醫寺風水陰陽等學于書雲觀吏學于司譯院.]

#高麗史77卷-志31-百官2-諸司都監各色-096
漢文都監.[恭讓王三年改漢語都監爲漢文置敎授官.]

#高麗史77卷-志31-百官2-諸司都監各色-097
世子朝見色.[恭讓王三年置.]

#高麗史77卷-志31-百官2-諸司都監各色-098
諸宮殿官.[權務文宗置使副使判官或置使副使錄事或只置直或只置錄事. 恭愍王罷使餘?仍之.]

#高麗史77卷-志31-百官2-諸司都監各色-099
諸陵直.[雜權務.]

#高麗史77卷-志31-百官2-諸司都監各色-100
諸眞殿直.[雜權務.]

#高麗史77卷-志31-百官2-諸司都監各色-101
諸館直.[雜權務.]

#高麗史77卷-志31-百官2-諸司都監各色-102
諸壇直.[雜權務.]

#高麗史77卷-志31-百官2-諸司都監各色-103
諸神廟直.[雜權務.]

#高麗史77卷-志31-百官2-諸司都監各色-104
諸牧監直.[丙科權務.]

#高麗史77卷-志31-百官2-諸司都監各色-105
諸窯直.[丙科權務.]

#高麗史77卷-志31-百官2-諸司都監各色-106
諸亭院直[權務.]

#高麗史77卷-志31-百官2-西班-00-000
西班.

#高麗史77卷-志31-百官2-西班-00-001
○太祖初有馬軍將軍大將軍是武職也. 二年置六衛. 穆宗五年備置六衛職員後置鷹揚龍虎二軍在六衛之上. 後又設重房使二軍六衛上大將軍皆會焉. 毅明以降武臣用事重房之權益重. 忠宣罷而旋復終高麗之世不能廢焉. 至恭讓王時二軍六衛?稱八衛.

#高麗史77卷-志31-百官2-西班-鷹揚軍-001
○鷹揚軍一領軍置: 上將軍一人正三品; 大將軍一人從三品. 領置: 將軍一人正四品[恭愍王改將軍爲護軍諸衛同.]; 中郞將二人正五品; 郞將二人正六品; 別將二人正七品; 散員三人正八品; 尉二十人正九品; 隊正四十人.[鷹揚龍虎二軍上大將軍稱近仗上大將軍將軍稱親從將軍中郞將以下亦稱近仗. 又鷹揚軍上將軍兼軍簿典書者稱班主.]

#高麗史77卷-志31-百官2-西班-龍虎軍-001
○龍虎軍二領軍置: 上將軍一人正三品; 大將軍一人從三品. 每領置: 將軍各一人正四品; 中郞將各二人正五品; 郞將各五人正六品; 別將各五人正七品; 散員各五人正八品; 尉各二十人正九品; 隊正各四十人.[忠宣王改龍虎爲虎賁後改親禦軍後復改爲龍虎軍.]

#高麗史77卷-志31-百官2-西班-左右衛-001
○左右衛保勝十領精勇三領. 衛置: 上將軍一人正三品; 大將軍一人從三品. 每領置: 將軍各一人正四品; 中郞將各二人正五品; 郞將各五人正六品; 別將各五人正七品; 散員各五人正八品; 尉各二十人正九品; 隊正各四十人.[中郞將以下皆有攝?各品之從諸衛同.]

#高麗史77卷-志31-百官2-西班-神虎衛-001
○神虎衛保勝五領精勇二領. 衛置: 上將軍一人正三品; 大將軍一人從三品. 每領置: 將軍各一人正四品; 中郞將各二人正五品; 郞將各五人正六品; 別將各五人正七品; 散員各五人正八品; 尉各二十人正九品; 隊正各四十人.

#高麗史77卷-志31-百官2-西班-興威衛-001
○興威衛保勝七領精勇五領. 衛置: 上將軍一人正三品; 大將軍一人從三品. 每領置: 將軍各一人正四品; 中郞將各二人正五品; 郞將各五人正六品; 別將各五人正七品; 散員各五人正八品; 尉各二十人正九品; 隊正各四十人.

#高麗史77卷-志31-百官2-西班-金吾衛-001
○金吾衛精勇六領役領一領. 衛置: 上將軍一人正三品; 大將軍一人從三品. 每領置: 將軍各一人正四品; 中郞將各二人正五品; 郞將各五人正六品; 別將各五人正七品; 散員各五人正八品; 尉各二十人正九品; 隊正各四十人.[忠宣王改金吾爲備巡. 恭愍王五年復稱金吾衛. 十一年復爲備巡衛. 十八年復稱金吾衛後復改備巡衛.]

#高麗史77卷-志31-百官2-西班-千牛衛-001
○千牛衛常領一領海領一領. 衛置: 上將軍一人正三品; 大將軍一人從三品. 每領置: 將軍各一人正四品; 中郞將各二人正五品; 郞將各五人正六品; 別將各五人正七品; 散員各五人正八品; 尉各二十人正九品; 隊正各四十人.

#高麗史77卷-志31-百官2-西班-監門衛-001
○監門衛一領衛置: 上將軍一人正三品; 大將軍一人從三品. 領置: 將軍一人正四品; 中郞將二人正五品; 郞將五人正六品; 別將五人正七品; 散員五人正八品; 尉二十人正九品; 隊正四十人.

#高麗史77卷-志31-百官2-西班-六衛-001
○六衛長史各一人從六品[恭愍以後罷之.]錄事各二人正八品掌衛中諸務.  吏屬有史三人記官二人.

#高麗史77卷-志31-百官2-西班-都府外-001
○都府外中郞將一人郞將三人別將二人散員三人尉隊正數闕.

#高麗史77卷-志31-百官2-西班-儀仗府-001
○儀仗府一領郞將一人別將一人散員二人尉五人隊正十人.

#高麗史77卷-志31-百官2-西班-堅銳府-001
○堅銳府一領別將一人尉二人隊正四人.

#高麗史77卷-志31-百官2-西班-忠勇四衛-001
○忠勇四衛恭愍王五年始置之. 每衛置: 將軍各一人中郞將各三人郞將各三人別將各五人散員各五人尉長各二十人隊長各四十人.

#高麗史77卷-志31-百官2-外職-00-000
外職.

#高麗史77卷-志31-百官2-外職-今有租藏-001
○今有租藏?外邑使者之號國初有之成宗二年罷.

#高麗史77卷-志31-百官2-外職-兵馬使-001
○兵馬使成宗八年置於東西北面兵馬使一人三品玉帶紫襟親授斧鉞赴鎭專制?外; 知兵馬事一人亦三品; 兵馬副使二人四品; 兵馬判官三人五六品; 兵馬錄事四人. 又以門下侍中中書令尙書令爲判事留京城遙領之. 後以西北路邊?事煩錄事增爲七人. 靖宗五年兵馬使奏: “北朝通好關塞無虞每春秋遞代亭驛勞弊請減錄事一員.” 從之. 毅宗庚寅以後武臣用事西北界防戍將軍始兼兵馬判官. 神宗陞爲副使.

#高麗史77卷-志31-百官2-外職-行營兵馬使-001
○行營兵馬使文宗元年七月制曰: “舊制邊?有處置則命兩府宰臣往專軍事號大番兵馬名義未稱改爲行營兵馬使.”

#高麗史77卷-志31-百官2-外職-轉運使-001
○轉運使國初有諸道轉運使. 顯宗二十年罷.

#高麗史77卷-志31-百官2-外職-安撫使-001
○安撫使顯宗三年置七十五道安撫使. 九年罷. 睿宗二年分遣諸道安撫使問民疾苦察守令殿最. 忠烈王二年改安撫使爲巡撫使. 忠肅王十七年忠惠以平壤道存撫使亦爲巡撫使.

#高麗史77卷-志31-百官2-外職-按廉使-001
○按廉使專制方面以行黜陟卽國初節度使之任. 顯宗三年罷節度使後置按察使. 文宗十八年改爲都部署. 睿宗八年復改爲按察使. 忠烈王二年改按察使爲按廉使. 二十四年忠宣卽位以慶尙全羅忠淸三道地大事劇加置按廉副使交州西海兩道地小不置副使又罷東界安集使以交州按廉兼之. 辛昌八月以按廉秩卑改爲都觀察黜陟使以兩府大臣爲之賜敎書斧鉞以遣之. 恭讓王元年始革京官口傳別用除授以專其任. 二年置各道觀察使經歷司四年罷諸道觀察使復按廉使.

#高麗史77卷-志31-百官2-外職-監倉使-001
○監倉使東西北面置之.

#高麗史77卷-志31-百官2-外職-廉問使-001
○廉問使舊制畿縣皆直肄. 恭讓王三年都評議使司獻議以京畿根本之地困於差役日就彫廢置左右道廉問使兩府謂之都廉問使奉翊通憲謂之廉問使四品以上謂之廉問副使. 其刑名錢穀軍情事務以至官吏殿最民*閒詞訟無不*?{糾}理.

#高麗史77卷-志31-百官2-外職-勸農使-001
○勸農使五道兩界皆有之. 明宗三年七道按察使[慶尙州道晉陜州道全羅州道忠淸州道楊廣州道西海道春州道]五道監倉使[北界雲中道興化道東界溟州道朔方道沿海道]皆兼勸農使後別置勸農使. 忠烈王十三年以各道勸農使聚*?{斂}傷民罷之以按廉使兼其任.

#高麗史77卷-志31-百官2-外職-察訪使-001
○察訪使仁宗罷明宗復之.

#高麗史77卷-志31-百官2-外職-計點使-001
○計點使忠烈王六年置諸道計點使判官錄事各二人.

#高麗史77卷-志31-百官2-外職-指揮使-001
○指揮使忠烈王六年罷各道指揮使判官錄事.

#高麗史77卷-志31-百官2-外職-節制使-001
○節制使恭讓王元年改都巡問使爲都節制使元帥爲節制使或帶州府之任. 先是巡問元帥皆以京官口傳. 至是始用除授以專其任置經歷都事. 四年罷經歷都事復置掌務錄事.

#高麗史77卷-志31-百官2-外職-都統使-001
○都統使恭愍王十八年置各道都摠都統使: 鎭撫二人一從二品一正三品; 經歷二人四品; 知事二人五六品.

#高麗史77卷-志31-百官2-外職-西京留守官-001
○西京留守官太祖元年置平壤大都護府遣重臣二人守之置?佐四五人. 成宗十四年置: 知西京留守事一人三品以上; 副留守一人四品以上; 判官二人六品以上; 司錄?軍事二人掌書記一人?七品以上; 法曹一人八品以上. 睿宗十一年改判官爲少尹. 仁宗十四年平西京仍置留守使. 明宗八年更定: 副留守一人正三品; 判官二人五六品; 司錄一人七品; 書記一人八品; 錄事四人二差上京人令史四人書令史八人記官十六人書手二人?士二人印直二人電吏二十五人. 高宗三十九年復置: 副留守一人判官一人司錄兼掌書記一人. 自畢賢甫之亂西京廢爲丘墟至是復置. 忠宣王以後改平壤府置: 尹從二品; 少尹正四品; 判官正五品; ?軍正七品. 忠肅王以安定道存撫使兼平壤府尹. 恭愍王五年復改: 西京留守仍從二品; 少尹判官?軍如故; 又留守始不帶京官; 諸留守同. 十一年復改平壤尹仍從二品餘?仍之. 其屬官沿革附見于後.

#高麗史77卷-志31-百官2-外職-西京留守官-002
○太祖五年置: 廊官[廊者官號方言曹設.]侍中一人侍郞二人郞中二人上舍一人史十人衙官[衙亦官名方言豪幕.]具壇一人卿二人監一人粲一人理決一人評察一人史一人; 兵部令具壇一人卿一人大舍一人史二人; 納貨府卿一人大舍一人史二人; 珍閣省卿一人大舍二人史二人; 內泉府令具壇一人卿二人大舍二人史二人. 六年倂內泉府于珍閣省. 九年增置國泉部: 令具壇一人卿二人大舍二人史四人. 十七年增置: 官宅司掌供賓客之事卿二人大舍二人史二人; 都航司卿一人大舍一人史一人; 大馭府卿一人大舍一人史一人. 成宗九年置修書院令諸生抄書籍藏之其院官令御事選官奏差. 睿宗十一年改諸學士院爲分司國子監: 判事一人三品兼之; 祭酒一人少監以上兼之; 司業一人員外郞以上兼之; 博士一人八品; 助敎一人九品. 刻漏院爲分司大史局: 知事不限員數常?兼之; ?外三人七八九品各一人. 醫學院爲分司*大醫監: 判監知監不限員數以本職高下兼之; ?外二人八九品各一人. 禮儀司爲典禮司: 知司事二人常?兼之; 判官二人. 本司兼主祭享其*閒閱樂不便別立閱樂院: 知院一人常?兼之; 判官二人權務. 其兩班政事與上京同. 仁宗十四年命兩府大臣議西京官班沿革監軍分司御史臺?仍舊其餘官?省之. 十六年設儀曹兵曹戶曹倉曹寶曹工曹各置: 令二人八品; 丞二人九品. 八關都監置副使一人判官一人. 東南面西北面都監諸學院各置判官一人. 聖容殿置直員一人. 自平定西京後朝論不一或者以謂: 西京根本之地且太祖所設因舊制便; 或者以謂: 西京叛逆之地宜一切革故如東京之制. 以故久不處置至是始置此官. 明宗八年更定官制: 儀曹令丞各一人文武交差; 史二人一差上京人; 記事一人記官三人?士二人. 禮儀司正設院八關寶迎送幷屬焉. 戶曹員吏與儀曹同. 戶部五部司宰寺貨泉務幷屬焉. 兵曹員吏亦同上. 兵部軍器監內廐司左右營監軍四面幷屬焉. 寶曹員吏亦同上. 大府小府陳設司綾羅店圖?院幷屬焉. 倉曹員吏亦同上. *大倉大官良??店迎仙店咸和店幷屬焉. 工曹員吏亦同上. 雜材營作院都航司幷屬焉. 法曹司: 法曹一人記事一人?匠二人諸學院文師一人記事二人?士一人記官二人書者二人. 藥店: 醫師一人記事二人醫生五人. 恭讓王三年都堂啓曰: “平壤府土官之數本因公事緩急而定也自經紅亂古籍散失因此生謀衙門員吏數多添設窺免?役廣占日耕軍粮國用由是乏絶其冗雜衙門及員吏二皆沙汰.” 從之.]

#高麗史77卷-志31-百官2-外職-東京留守官-001
○東京留守官成宗以慶州爲東京置: 留守使一人三品以上; 副留守一人四品以上; 判官一人六品以上; 司錄?軍事一人掌書記一人?七品以上; 法曹一人八品以上; 醫師一人文師一人?九品. 睿宗十一年改判官爲少尹. 忠烈王三十四年改?林府置尹判官司錄法曹.

#高麗史77卷-志31-百官2-外職-南京留守官-001
○南京留守官文宗以楊州爲南京置: 留守一人三品以上; 副留守一人四品以上; 判官一人六品以上; 司錄?軍事掌書記各一人?七品以上; 法曹一人八品以上; 文師一人醫師一人?九品以上. 睿宗十一年改判官爲少尹. 忠烈王三十四年改漢陽府置尹判官司錄.

#高麗史77卷-志31-百官2-外職-團練使都團練使刺史觀察使-001
○團練使都團練使刺史觀察使成宗爲州府之職穆宗罷之.

#高麗史77卷-志31-百官2-外職-大都護府-001
○大都護府文宗定官制: 使一人三品以上; 副使一人四品以上; 判官一人六品以上; 司錄兼掌書記一人七品以上; 法曹一人八品以上; 醫師一人文師一人?九品. 睿宗十一年改大都護牧判官爲通判後只置使判官司錄. 恭愍王五年牧都護知官使副使?不帶京官[舊制補外者?帶京官赴任若秩高者補外品秩不相當則以本職帶前字赴任.]. 辛禑元年牧都護知官皆帶兵馬之職.

#高麗史77卷-志31-百官2-外職-諸牧-001
○諸牧員吏品秩同大都護. 忠宣王二年或以宰相爲使.

#高麗史77卷-志31-百官2-外職-大都督府-001
○大都督府亦同上.

#高麗史77卷-志31-百官2-外職-中都護府-001
○中都護府文宗定: 使一人四品以上; 副使一人五品以上; 判官兼掌書記一人六品以上; 法曹一人八品以上. 後只置使司錄或置使法曹.

#高麗史77卷-志31-百官2-外職-防禦鎭-001
○防禦鎭文宗定: 使一人五品以上; 副使一人六品以上; 判官一人七品; 法曹一人八品以上. 或加置文學一人以任講學醫學一人以任療病.

#高麗史77卷-志31-百官2-外職-知州郡-001
○知州郡員吏品秩同防禦鎭後只置知事判官或只置知事.

#高麗史77卷-志31-百官2-外職-諸縣-001
○諸縣文宗定: 令一人七品以上; 尉一人八品. 睿宗三年諸小縣置監務. 高宗四十三年罷諸縣尉. 恭愍王二年縣令監務以京官七品以下充之. 後改諸道縣令監務爲安集別監以五六品爲之. 辛昌時復改爲縣令監務秩仍五六品.

#高麗史77卷-志31-百官2-外職-諸鎭-001
○諸鎭文宗定: 將一人七品以上; 副將一人八品.

#高麗史77卷-志31-百官2-外職-?驛使-001
○?驛使國初稱諸道巡官. 顯宗十九年以巡字犯王嫌名改爲諸道?驛使. 恭讓王元年始置驛丞皆用?官爲之. 四年罷驛丞分定別監尋復置驛丞.

#高麗史77卷-志31-百官2-外職-勾當-001
○勾當成宗十三年置鴨綠渡勾當使後諸津渡皆有勾當.

#高麗史77卷-志31-百官2-外職-儒學敎授官-001
○儒學敎授官恭讓王三年置各道牧府儒學敎授官. 四年罷尋復之.

#高麗史77卷-志31-百官2-勳-000
勳.

#高麗史77卷-志31-百官2-勳-001
○勳二階有上柱國柱國. 文宗定: 上柱國正二品; 柱國從二品. 忠烈王以後廢之.

#高麗史77卷-志31-百官2-爵-000
爵.

#高麗史77卷-志31-百官2-爵-001
○爵五等有公侯伯子男. 文宗定: 公侯國公食邑三千戶正二品; 郡公食邑二千戶從二品; 縣侯食邑一千戶; 縣伯七百戶; 開國子五百戶?正五品; 縣男三百戶從五品. 忠烈王以後廢之. 恭愍王五年復用公侯伯子男?正一品. 十一年罷之十八年復之二十一年又罷之.

#高麗史77卷-志31-百官2-文散階-000
文散階.

#高麗史77卷-志31-百官2-文散階-001
○國初官階不分文武曰大舒發韓曰舒發韓曰夷粲曰蘇判曰波珍粲曰韓粲曰閼粲曰一吉粲曰級粲新羅之制也曰大宰相曰重副曰台司訓曰輔佐相曰注書令曰光祿丞曰奉朝判曰奉進位曰佐眞使泰封之制也. 太祖以泰封主任情改制民不習知悉從新羅唯名義易知者從泰封之制尋用大匡正匡大丞大相之號. 成宗十四年始分文武官階賜紫衫以上正階; 改文官大匡爲開府儀同三司; 正匡爲特進; 大丞爲興祿大夫; 大相爲金紫興祿大夫; 銀靑光祿大夫爲銀靑興祿大夫. 文宗改官制文散階凡二十九: 從一品曰開府儀同三司; 正二品曰特進; 從二品曰金紫光祿大夫; 正三品曰銀靑光祿大夫; 從三品曰光祿大夫; 正四品上曰正議大夫下曰通議大夫; 從四品上曰大中大夫下曰中大夫正五品; 上曰中散大夫下曰朝議大夫; 從五品上曰朝請大夫下曰朝散大夫; 正六品上曰朝議郞下曰承議郞; 從六品上曰奉議郞下曰通直郞; 正七品上曰朝請郞下曰宣德郞; 從七品上曰宣議郞下曰朝散郞; 正八品上曰給事郞下曰徵事郞; 從八品上曰承奉郞下曰承務郞; 正九品上曰儒林郞下曰登仕郞; 從九品上曰文林郞下曰將仕郞. 忠烈王元年改金紫光祿爲匡靖銀靑光祿爲中奉其餘擬上國者悉改之. 二十四年忠宣改: 從一品曰崇祿大夫; 正二品曰興祿大夫; 從二品曰正奉大夫; 正三品曰正議大夫; 從三品曰通議大夫; 正四品曰大中大夫; 從四品曰中大夫. 正五品以下有上下?仍文宗舊制. 後有榮列正獻朝顯大夫之階. 三十四年忠宣又改官制: 一品始置正曰三重大匡; 從一品曰重大匡; 正二品曰匡靖大夫; 從二品曰通憲大夫; 正三品上曰正順大夫下曰奉順大夫; 從三品上曰中正大夫下曰中顯大夫; 正四品曰奉常大夫; 從四品曰奉善大夫; 五品始爲郞曰通直郞; 六品曰承奉郞; 七品曰從事郞; 八品曰徵事郞; 九品曰通仕郞. 尋於三重大匡重大匡之上加壁上三韓之號. 忠宣王二年去壁上三韓之號改: 正一品曰三重大匡; 從一品曰重大匡; 正二品上曰大匡下曰正匡; 從二品上曰匡靖大夫下曰奉翊大夫; 正三品上曰正順大夫下曰奉順大夫; 從三品上曰中正大夫下曰中顯大夫; 正四品曰奉常大夫; 從四品曰奉善大夫; 正五品曰通直郞; 從五品曰朝奉郞; 正六品曰承奉郞; 從六品曰宣德郞; 七品曰從事郞; 八品曰徵事郞; 九品曰通仕郞. 恭愍王五年改: 正一品上曰開府儀同三司下曰儀同三司; 從一品上曰金紫光祿大夫下曰金紫崇祿大夫; 正二品上曰銀靑光祿大夫下曰銀靑榮祿大夫; 從二品上曰光祿大夫下曰榮祿大夫; 正三品上曰正議大夫下曰通議大夫; 從三品上曰大中大夫下曰中大夫; 正四品曰中散大夫; 從四品曰朝散大夫; 正五品曰朝議郞; 從五品曰朝奉郞; 正六品曰朝請郞; 從六品曰宣德郞; 七品曰修職郞; 八品曰承事郞; 九品曰登仕郞. 十一年改: 正一品上曰壁上三韓三重大匡下曰三重大匡; 從一品曰重大匡; 正二品曰匡靖大夫; 從二品曰奉翊大夫; 正三品上曰正順大夫下曰奉順大夫; 從三品上曰中正大夫下曰中顯大夫; 正四品曰奉常大夫; 從四品曰奉善大夫; 正五品曰通直郞; 從五品曰朝奉郞; 正六品曰承奉郞; 從六品曰宣德郞; 七品曰從事郞; 八品曰徵仕郞; 九品曰通仕郞. 十八年改: 正一品上曰特進輔國三重大匡下曰特進三重大匡; 從一品上曰三重大匡下曰重大匡; 正二品上曰光祿大夫下曰崇祿大夫; 從二品上曰榮祿大夫下曰資德大夫; 正三品上曰正議大夫下曰通議大夫; 從三品上曰大中大夫下曰中正大夫; 正四品上曰中散大夫下曰中議大夫; 從四品上曰朝散大夫下曰朝列大夫; 正五品以下同五年之制. 二十一年又改階號未考.

#高麗史77卷-志31-百官2-武散階-000
武散階.

#高麗史77卷-志31-百官2-武散階-001
○國初武官亦以大匡正匡佐丞大相爲階. 成宗十四年定武散階凡二十有九: 從一品曰驃騎大將軍; 正二品曰輔國大將軍; 從二品曰鎭國大將軍; 正三品曰冠軍大將軍; 從三品曰雲麾大將軍; 正四品上曰中武將軍下曰將武將軍; 從四品上曰宣威將軍下曰明威將軍; 正五品上曰定遠將軍下曰寧遠將軍; 從五品上曰遊騎將軍下曰遊擊將軍; 正六品上曰耀武將軍下曰耀武副尉; 從六品上曰振威校尉下曰振武副尉; 正七品上曰致果校尉下曰致果副尉; 從七品上曰翊威校尉下曰翊麾副尉; 正八品上曰宣折校尉下曰宣折副尉; 從八品上曰禦侮校尉下曰禦侮副尉; 正九品上曰仁勇校尉下曰仁勇副尉; 從九品上曰陪戎校尉下曰陪戎副尉. 今以見於史冊者考之則武官皆無散階其沿革廢置未可考.

志卷第三十一.


#高麗史78卷-志32-00-00-00-000
志卷第三十二. 高麗史七十八.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史78卷-志32-食貨1-00-00-000
食貨一.

#高麗史78卷-志32-食貨1-00-00-001
○三國末經界不正賦*?{斂}無藝高麗太祖卽位首正田制取民有度而??於農桑可謂知所本矣. 光宗定州縣貢賦景宗立田柴科成顯繼世法制愈詳. 文宗躬勤節儉省冗官節費用*大倉之粟紅腐相因家給人足富庶之治於斯爲盛. 毅明以降權姦擅國?喪邦本用度濫溢倉??竭. 及至事元誅求無厭朝覲饋遺國?等事家抽戶*?{斂}徵科萬端. 由是戶口日耗國勢就弱高麗之業遂衰. 叔季失德版籍不明而良民盡入於巨室田柴之科廢而爲私田權有力者田連阡陌標以山川徵租一歲或至再三祖宗之法盡壞而國隨以亡. 當初食貨出入之制未爲不詳而屢經兵火不可備考今採見於史牒者條分類聚一曰田制; 二曰戶口; 三曰農桑; 四曰貨幣; 五曰?法; 六曰借貸; 七曰科*?{斂}; 八曰漕運; 九曰祿俸; 十曰常平義倉; 十一曰賑恤具著于篇作食貨志.

#高麗史78卷-志32-食貨1-田制-00-000
田制[經理田柴科公蔭田柴公?田柴祿科田踏驗損實租稅貢賦].

#高麗史78卷-志32-食貨1-田制-00-001
○高麗田制大抵倣唐制括墾田數分膏?自文武百官至府兵閑人莫不科授又隨科給樵採地謂之田柴科. 身沒?納之於公唯府兵年滿二十始受六十而還有子孫親戚則遞田丁無者籍監門衛七十後給口分田收餘田. 無後身死者及戰亡者妻亦皆給口分田. 又有功蔭田柴亦隨科以給傳子孫又有公?田柴給莊宅宮院百司州縣館驛皆有差後又以官吏祿薄給畿縣祿科田. 其踏驗損實租稅貢賦之制幷附于後.

#高麗史78卷-志32-食貨1-田制-經理-001
○經理. 顯宗十三年二月戶部奏: “泗州是?沛之地前此抽?民田屬之宮莊民不堪征稅乞於州境內審量公田如數償之.” 從之.

#高麗史78卷-志32-食貨1-田制-經理-002
靖宗七年正月戶部奏: “尙州管內中牟縣洪州管內?城郡長湍縣管內臨津臨江等縣民田多寡膏?不均請遣使量之均其食役.” 從之.

#高麗史78卷-志32-食貨1-田制-經理-003
文宗八年三月判: 凡田品不易之地爲上一易之地爲中再易之地爲下其不易山田一結准平田一結一易田二結准平田一結再易田三結准平田一結.  十三年二月尙書戶部奏: “楊州界內見州置邑已百五年州民田畝累經水旱膏?不同請遣使均定.” 制可.  三月西北面兵馬使奏: “安北都護及龜泰靈渭等州通海縣民田量給已久肥?不同請遣使均定.” 從之.  十八年十一月戶部奏: “廣州牧自春至秋久旱不雨重以雨雹闔境禾穀一無所收又鳳州曾於庚子年大水廬舍禾穀漂蕩幾盡民無定居請停兩官轄下發使量田.” 從之.  二十三年定量田步數田一結方三十三步[六寸爲*(  ){一}分十分爲一尺六尺爲一步.]; 二結方四十七步; 三結方五十七步三分; 四結方六十六步; 五結方七十三步八分; 六結方八十步八分; 七結方八十七步四分; 八結方九十步七分; 九結方九十九步; 十結方一百四步三分.

#高麗史78卷-志32-食貨1-田制-經理-004
高宗四十一年二月分遣使于忠慶全三道及東州西海道巡審山城海島避難之處量給土田.  四十三年十二月制曰: “今想諸道民不聊生彼此流移甚可悼也其避亂所與本邑相距程不過一日者許往還耕田其餘就島內量給土田不足則給沿海閑田及宮寺院田.”  四十六年九月以江華田二千結屬公?三千結屬崔?家又以河陰鎭江海寧之田分給諸王宰樞以下有差.

#高麗史78卷-志32-食貨1-田制-經理-005
元宗元年正月給田都監議請: 文武兩班前受之田肥嶢不均隨職改給. 權勢之家皆占良田惡其不便於己沮其議.

#高麗史78卷-志32-食貨1-田制-經理-006
忠烈王十一年三月下旨: 諸王宰樞及扈從臣僚諸宮院寺社望占閑田國家亦以務農重穀之意賜牌然憑藉賜牌雖有主付籍之田?皆奪之其弊不?擇人差遣窮推辨?凡賜牌付田起陳勿論苟有本主皆令還給且本雖閑田百姓已曾開墾則?禁奪占.  二十四年正月忠宣王卽位下敎: 一先王制定內外田丁各隨職役平均分給以資民生又支國用邇來豪猾之徒托稱遠陳標以山川冒受賜牌爲己之有不納公租田野雖闢國貢歲?又其甚者托以房庫宗室之田其於租稅一分納公二分歸己或有全不納者玆弊莫大宜令諸道按廉及守令窮詰還主如無主者其給內外軍閑人立戶充役; 一京畿八縣田元有其主國家近因多故以兩班祿俸之薄初給墾地其餘荒地頗多自利爲先者乘*閒受賜不許其主不納官租專收其利甚者又幷兩班折給之田使不得隨職遞受者多矣令有司更爲審驗和會折給江華田亦令均分.

#高麗史78卷-志32-食貨1-田制-經理-007
忠惠王後五年十二月京畿祿科田爲權貴所奪者悉還其主.

#高麗史78卷-志32-食貨1-田制-經理-008
恭愍王二年十一月分遣田民別監于楊廣全羅慶尙道義成德泉有備倉田及諸賜給田標內濫執公私田推刷悉還本主.  十一年密直提學白文寶上箚子曰: “京師近地平廣膏?可以耕稼者爲牧場而奪其利宜移牧於山谷島嶼以興地利且畿內八縣田土亦不須頒祿科均給大夫士祭田以濟居京者之所急.”  十二年五月敎曰: “田法弊久國?民貧仰都評議使司當於農隙?選官吏改行經理以便公私.”

#高麗史78卷-志32-食貨1-田制-經理-009
辛禑八年十二月設折給都監以判開城朴形等爲別坐分給土田.  十四年八月昌令六道觀察使各擧副使判官改量土田.

#高麗史78卷-志32-食貨1-田制-田柴科-001
○田柴科. 太祖二十三年初定役分田統合時朝臣軍士勿論官階視人性行善惡功勞大小給之有差.

#高麗史78卷-志32-食貨1-田制-田柴科-002
景宗元年十一月始定職散官各品田柴科勿論官品高低但以人品定之: 紫衫以上作十八品.[一品田柴各一百一十結; 二品田柴各一百五結; 三品田柴各一百結; 四品田柴各九十五結; 五品田柴各九十結; 六品田柴各八十五結; 七品田柴各八十結; 八品田柴各七十五結; 九品田柴各七十結; 十品田柴各六十五結; 十一品田柴各六十結; 十二品田柴各五十五結; 十三品田柴各五十結; 十四品田柴各四十五結; 十五品田四十二結柴四十結; 十六品田三十九結柴三十五結; 十七品田三十六結柴三十結; 十八品田三十二結柴二十五結.] 文班丹衫以上作十品.[一品田六十五結柴五十五結; 二品田六十結柴五十結; 三品田五十五結柴四十五結; 四品田五十結柴四十二結; 五品田四十五結柴三十九結; 六品田四十二結柴三十結; 七品田三十九結柴二十七結; 八品田三十六結柴二十四結; 九品田三十三結柴二十一結; 十品田三十結柴十八結.] 緋衫作八品.[一品田五十結柴四十結; 二品田四十五結柴三十五結; 三品田四十二結柴三十結; 四品田三十九結柴二十七結; 五品田三十六結柴二十結; 六品田三十三結柴十八結; 七品田三十結柴十五結; 八品田二十七結柴十四結.] 綠衫以上作十品.[一品田四十五結柴三十五結; 二品田四十二結柴三十三結; 三品田三十九結柴三十一結; 四品田三十六結柴二十八結; 五品田三十二結柴二十五結; 六品田三十結柴二十二結; 七品田二十七結柴十九結; 八品田二十五結柴十六結; 九品田二十三結柴十三結; 十品田二十一結柴十結.] 殿中司天延壽尙膳院等雜業丹衫以上作十品.[一品田六十結柴五十五結; 二品缺; 三品田五十五結柴四十五結; 四品田五十結柴四十二結; 五品田四十五結柴三十九結; 六品田四十二結柴三十結; 七品田三十九結柴二十七結; 八品田三十六結柴二十四結; 九品田三十三結柴二十一結; 十品田三十結柴十八結.] 緋衫以上作八品.[一品缺; 二品田四十五結柴三十五結; 三品田四十二結柴三十結; 四品田三十九結柴二十七結; 五品田三十六結柴二十結; 六品田三十三結柴十八結; 七品田三十結柴十五結; 八品田二十七結柴十四結.] 綠衫以上作十品.[一品缺; 二品田四十二結柴三十二結; 三品田三十九結柴三十一結; 四品田三十六結柴二十八結; 五品田三十三結柴二十五結; 六品田三十結柴二十二結; 七品田二十七結柴十九結; 八品田二十五結柴十六結; 九品田二十二結柴十三結; 十品田二十一結柴十結.] 武班丹衫以上作五品.[一品田六十五結柴五十五結; 二品田六十結柴五十結; 三品田五十五結柴四十五結; 四品田五十結柴四十二結; 五品田四十五結柴三十九結] 以下雜吏各以人品*?{支}給不同其未及此年科等者一切給田十五結.

#高麗史78卷-志32-食貨1-田制-田柴科-003
穆宗元年三月賜郡縣安逸戶長職田之半.  十二月改定文武兩班及軍人田柴科: 第一科田一百結柴七十結[內史令侍中.]; 第二科田九十五結柴六十五結[內史門下侍郞平章事致仕侍中.]; 第三科田九十結柴六十結[?知政事左右僕射檢校太師.]; 第四科田八十五結柴五十五結[六尙書御史大夫左右散騎常侍*大常卿致仕左右僕射太子太保.]; 第五科田八十結柴五十結[秘書殿中少府將作監開城尹上將軍散左右僕射.]; 第六科田七十五結柴四十五結[左右丞諸侍郞*?{諫}議大夫大將軍散六尙書.]; 第七科田七十結柴四十結[軍器*大常少卿給舍中丞太子賓客太子詹事散卿監侍郞.]; 第八科田六十五結柴三十五結[諸少卿少監國子司業諸衛將軍太卜監散軍器監上將軍太子庶子.]; 第九科田六十結柴三十三結[諸郞中軍器少監秘書殿中丞內常侍國子博士中郞將折衝都尉*大醫監閣門使宣徽諸使判事散少卿少監.]; 第十科田五十五結柴三十結[諸員外郞侍御史起居郞舍諸局奉御內給事諸陵令郞將果毅太卜少監太史令閣門副使散郞中大將軍閣門使*大醫監太子諭德家令率更令僕.]; 第十一科田五十結柴二十五結[殿中侍御史左右補闕寺監丞秘書郞國子助敎大學博士*大醫少監尙藥奉御通事舍人宣徽諸使使太子中允中舍人散員外郞太卜少監太史令諸奉御閣門副使.]; 第十二科田四十五結柴二十二結[*大常博士左右拾遺監察御史內謁者監六衛長史六局直長軍器丞太子洗馬四官正散諸衛將軍寺監丞*大醫少監尙藥奉御宣徽諸使使.]; 第十三科田四十結柴二十結[主書錄事都事內侍伯寺監注簿四門博士大學助敎及中尙京市武庫*大官*大倉典廐供御典客*大樂令諸陵丞別將太卜太史丞侍御醫尙藥直長內殿崇班大理評事閣門祗候宣徽諸使副使散直長中郞將折衝都尉四官正藥藏郞典膳內直宮門郞典設郞.]; 第十四科田三十五結柴十五結[六衛錄事正八品丞令內謁者東西頭供奉官散員指揮使?律郞太子監丞散寺監注簿郞將果毅內殿崇班閣門祗候太卜太史丞侍御醫尙藥直長宣徽諸使副使.]; 第十五科田三*(??){十}結柴十結[八品丞令秘書校書郞四門助敎諸尉校尉靈臺郞保章正?壺正*大醫丞博士律學博士左右侍禁左右班殿直散正八品及散別將指揮供奉官.]; 第十六科田二十七結[*大祝司?司庫九品丞主事錄事秘書正宇製述明經登科將仕郞書?學博士司辰司曆卜博士卜正監候食醫醫正醫佐律學助敎篆書博士宣徽諸使判官諸尉隊正殿前承旨中樞宣徽銀臺別駕散校尉左右班殿直侍禁.]; 第十七科田二十三結[諸業將仕郞令史書史監事監作書令史*?{楷}書內承旨客省閣門承旨借殿前承旨親事內給事馬軍散殿前承旨隊正.]; 第十八科田二十結[散殿前副承旨*大常司儀齋郞國子典學知班注藥藥童軍將官通引廳頭直省殿驅官堂引追仗監膳引謁等流外雜職諸步軍.]不及此限者皆給田十七結以爲常式.

#高麗史78卷-志32-食貨1-田制-田柴科-004
顯宗五年十二月文武兩班雜色員吏加給田柴.

#高麗史78卷-志32-食貨1-田制-田柴科-005
德宗三年四月改定兩班及軍閑人田柴科.

#高麗史78卷-志32-食貨1-田制-田柴科-006
文宗三十年更定兩班田柴科: 第一科田一百結柴五十結[中書令尙書令門下侍中.]; 第二科田九十結柴四十五結[門下侍郞中書侍郞.]; 第三科田八十五結柴四十結[?知政事左右僕射上將軍.]; 第四科田八十結柴三十五結[六尙書御史大夫左右常侍太子詹事太子賓客大將軍.]; 第五科田七十五結柴三十結[七寺卿秘書殿中監國子祭酒尙書左右丞司天監太子少詹事諸衛將軍右少詹事.]; 第六科田七十結柴二十七結[吏部諸曹侍郞將作少府軍器*大醫監左右庶子左右諭德諸中郞將.]; 第七科田六十五結柴二十四結[七寺少卿秘書殿中將作少府司天少監給事中中書舍人御史中丞國子司業太子僕太子率更令太子家令.]; 第八科田六十結柴二十一結[諸郞中*大醫軍器少監內常侍閣門引進使太子左右贊善大夫太子中允太子中舍人閣門使國子博士諸郞將.]; 第九科田五十五結柴十八結[秘書殿中丞閣門副使.]; 第十科田五十結柴十五結[諸員外郞起居郞起居舍人侍御史六局奉御殿中內給事太史令諸陵*大廟令內謁者監大學博士中尙令四官正太子藥藏郞典膳郞太子洗馬.]; 第十一科田四十五結柴十二結[通事舍人左右補闕殿中侍御史七寺三監丞司天丞秘書郞六衛長史國子助敎京市令內直典設郞宮門監侍御醫諸別將.]; 第十二科田四十結柴十結[監察御史左右拾遺閣門祗候門下錄事中書注書軍器丞六局直長四門博士詹事府司直內侍伯內殿崇班諸散員大相左丞.]; 第十三科田三十五結柴八結[尙書都事七寺三監主簿大學助敎*大官*大樂*大盈典廐令內園供驛掌冶令太史丞諸陵*大廟丞司天主簿東西頭供奉官諸校尉元甫正朝.]; 第十四科田三十結柴五結[六衛錄事軍器主簿四門助敎京市中尙武庫*大樂大盈*大倉大官典廐丞內園供驛掌冶丞秘書校書郞良?令司儀守宮典獄都染雜織都校掌牲令*大醫博士*大醫丞?壺保章正律學博士左右侍禁左右班殿直諸隊正元尹.]; 第十五科田二十五結[都染雜織都校掌牲守宮司儀典獄良?丞司?司庫太史司辰司曆監候尙食食醫律學助敎書學?學司天博士*大醫醫正司天卜正秘書正字諸主事御史臺錄事中樞院別駕門下待詔文林郞將仕郞殿前承旨都知船頭典丘官司引馬軍.]; 第十六科田二十二結[諸令史書史主事中書秘書史館太史書藝醫計師司天卜師卜助敎副殿前承旨禮賓閣門承旨獸醫博士當印堂直監膳典食典設役步軍.]; 第十七科田二十結[諸書令史諸史尙乘內承旨副內承旨太史典史注藥藥童通引直省知班呪禁師供膳酒食供設掌設堂從追仗引謁計史試計史試書藝監門軍.]; 第十八科田十七結[閑人雜類.]. 武散階. 田三十五結柴八結[冠軍大將軍雲摩將軍.]田三十結[掌武將軍宣威將軍明威將軍.]田二十五結[寧遠將軍定遠將軍遊騎將軍遊擊將軍.]田二十二結[耀武校尉同副尉振威校尉同副尉致果校尉同副尉翊*(??){摩}校尉同副尉.]田二十結[宣折校尉同副尉禦侮校尉同副尉仁勇校尉同副尉陪戎校尉同副尉.]田十七結[大匠副匠雜匠人御*(??){前}部樂件樂人地理業僧人.]. 別賜. 田四十結柴十結[大德.]田三十五結柴八結[大通.]田三十結[副通.]田二十五結[地理師.]田二十結[地理博士.]田十七結[地理生地理正.]. 柴地. 一日程: 開城貞州白州?州幸州江陰?山臨江新恩麻田積城坡平昌化見州沙川峯城臨津長湍交河童城高峯松林通津德水; 二日程: 安州洞州鳳州樹州抱州楊州東州遂安土山唐城仁州金浦梁骨洞陰荒坪僧旨黃先道尺阿等*??安俠守安孔岩.

#高麗史78卷-志32-食貨1-田制-田柴科-007
顯宗十五年五月判: 凡無子身歿軍人妻給口分田.  十九年五月判: 鄕職大丞以上正職別將以上人身死後田丁遞立鄕職左丞以下元尹以上正職散員以下年滿七十人令其子孫遞立無後者身歿後遞立.

#高麗史78卷-志32-食貨1-田制-田柴科-008
靖宗七年正月門下省奏: “舊法凡犯罪者不得受永業田上將軍李洪叔曾犯憲章流配嶺表其妻子孫不當給田.” 制曰: “洪叔昔在通州丹兵來攻城垂陷固守不下成不朽之功可賞延于世以激將來宜令給田.”

#高麗史78卷-志32-食貨1-田制-田柴科-009
文宗元年二月判: 六品以下七品以上無連立子孫者之妻給口分田八結八品以下戰亡軍人通給妻口分田五結五品以上戶夫妻皆死無男而有未嫁女子者給口分田八結女子嫁後還官.  二十三年十月判: 軍人年老身病者許令子孫親族代之無子孫親族者年滿七十*閒屬監門衛七十後只給口分田五結收餘田至於海軍亦依此例.  三十四年三月判: 諸畏死降敵軍將田勿許親子連立擇給親戚堪役者諸衛軍充補.  閏九月選軍別監奏定: 凡臨戰陷敵逃還人職田勿奪仍給.

#高麗史78卷-志32-食貨1-田制-田柴科-010
明宗十八年三月下制: 凡州縣各有京外兩班軍人家田永業田乃有姦?吏民欲托權要妄稱閑地記付其家有權勢者又稱爲我家田要取公牒卽遣使喚通書屬托其州員僚不避干請差人徵取一田之徵乃至二三民不堪苦赴訴無處寃忿衝天??*閒作禍源在此捕此使?枷械申京記付吏民窮極推罪.

#高麗史78卷-志32-食貨1-田制-功蔭田柴-001
○功蔭田柴. 景宗二年三月賜開國功臣及向義歸順城主等勳田自五十結至二十結有差.

#高麗史78卷-志32-食貨1-田制-功蔭田柴-002
顯宗十二年十月判: 功蔭田直子犯罪移給其孫.

#高麗史78卷-志32-食貨1-田制-功蔭田柴-003
文宗三年五月定兩班功蔭田柴法: 一品門下侍郞平章事以上田二十五結柴十五結; 二品?政以上田二十二結柴十二結; 三品田二十結柴十結; 四品田十七結柴八結; 五品田十五結柴五結傳之子孫散官?五結樂工賤口放良員吏皆不得與受功蔭田者之子孫謀危社稷謀叛大逆延坐及雜犯公私罪除名外雖其子有罪其孫無罪則給功蔭田柴三分之一.  二十七年正月判: 無子人功蔭田傳給女壻親姪養子義子.

#高麗史78卷-志32-食貨1-田制-功蔭田柴-004
忠烈王二十四年正月忠宣王卽位下敎曰: “功臣之田子孫微劣孫外人占取者勿論年限依孫還給同宗中若一戶合執者辨其足丁半丁均給.”

#高麗史78卷-志32-食貨1-田制-功蔭田柴-005
忠肅王五年五月下敎: 功臣賜田山川爲標所受日廣而不納稅貢賦之田日益?縮其數外剩占者窮推還本.  十二年十月下敎: 權勢之家奪人土田田屬勢家稅仍本主甚爲民害自今受賜田雖功臣毋得過百結式目都監考?賜牌削其?數.

#高麗史78卷-志32-食貨1-田制-功蔭田柴-006
辛禑六年六月諫官李崇仁等上*?曰: “有功而賞人必相勸無功而賞人必相沮故傳曰: ‘賞一人而千萬人勸.’ 然則賞典不可輕以與人也國家土田賜牌本以待有功近來冒受賜牌占田太多者有之乞令有司根究推刷功不在累次稱下南幸興王癸卯三等者收其田雖在三等之例其所占過元數者收其?數以充軍需仍乞功臣之號除有功外宜重惜之.”

#高麗史78卷-志32-食貨1-田制-公?田柴-001
○公?田柴. 成宗二年六月定州府郡縣?驛田: 千丁以上州縣公須田三百結; 五百丁以上公須田一百五十結紙田十五結長田五結; 二百丁以上缺; 一百丁以上公須田七十結紙田十結; 一百丁以下公須田六十結長田四結; 六十丁以上公須田四十結; 三十丁以上公須田二十結; 二十丁以下公須田十結紙田七結長田三結. 鄕部曲千丁以上公須田二十結; 一百丁以上公須田十五結; 五十丁以下公須田十結紙田三結長田二結. 大路驛公須田六十結紙田五結長田二結; 中路驛公須田四十結紙田長田各二結; 小路驛公須田二十結紙田二結. 大路?田五結; 中路四結; 小路三結.  十二年. 八月判: 給諸州府郡縣驛路公須柴地千丁以上八十結; 五百丁以上六十結; 五百丁以下四十結; 一百丁以下二十結. 十二牧勿論丁多少一百結知州事雖百丁以下六十結東西道大路驛五十結中路驛三十結兩界大路驛四十結中路驛二十結東西南北小路驛十五結.

#高麗史78卷-志32-食貨1-田制-公?田柴-002
顯宗十四年六月式目都監議定: 詹事府公?田給十五結供紙一戶.

#高麗史78卷-志32-食貨1-田制-公?田柴-003
明宗八年四月更定西京公?田有差: 留守官公?田五十結紙位田二百七十二結三十七負七束六曹公?田二十結紙位田十五結法曹司公?田十五結諸學院公?田十五結書籍位田五十結文宣王油香田十五結先聖油香田五十結[先聖卽箕子.]藥店公?田七結僧錄司公?紙位田各十五結.

#高麗史78卷-志32-食貨1-田制-公?田柴-004
忠惠王後四年七月令五敎兩宗亡寺土田及先代功臣田盡屬內庫.  十月左右道收司判事崔孫雨等盡奪京畿諸賜給田屬有備倉.

#高麗史78卷-志32-食貨1-田制-祿科田-001
○祿科田. 高宗四十四年六月宰樞會議分田代祿遂置給田都監.

#高麗史78卷-志32-食貨1-田制-祿科田-002
元宗十二年二月都兵馬使言: “近因兵興倉庫虛竭百官祿俸不給無以勸士請於京畿八縣隨品給祿科田.” 時諸王及左右嬖寵廣占?田多方沮毁王頗惑之右承宣許珙等屢言之王勉從之.  十三年正月議: 以品祿?少分給文武官京畿田有差以近地給校尉隊正盖爲苦役也.

#高麗史78卷-志32-食貨1-田制-祿科田-003
忠烈王四年十二月改折給祿科田.  五年二月傳旨曰: “功臣受賜田在京畿八縣者勿充祿科田.” 時畿縣之田權貴皆以賜牌各占故都兵馬使言: “勿論賜牌量給職田.” 王許之又聽受賜者請有是命.

#高麗史78卷-志32-食貨1-田制-祿科田-004
忠惠王元年八月罷畿內賜給田以充祿科.

#高麗史78卷-志32-食貨1-田制-祿科田-005
忠穆王元年八月都評議使司言: “先王設官制祿一二品三百六十餘石隨品差等以至伍尉隊正莫不准科數以給故衣食足給一切奉公. 其後再因兵亂田野荒廢貢賦欠乏倉庫虛竭宰相之祿不過三十石於是罷畿縣兩班祖業田外半丁置祿科田隨科折給. 近來諸功臣權勢之家冒受賜牌自稱本田山川爲標爭先據執有違古制. 乞依先王制定京畿八縣土田更行經理御分宮司田鄕吏津尺驛子雜口分位田考?元籍量給兩班軍閑人口分田元宗十二年以上公文考?折給其餘諸賜給田?皆收奪均給職田餘田公收租稅以充國用.” 制可.

#高麗史78卷-志32-食貨1-田制-祿科田-006
恭讓王三年正月都評議使司請於平壤府?土官量墾田革日耕頒地祿從之地祿五品十結六品八結七品六結八品四結九品三結餘田公收.

#高麗史78卷-志32-食貨1-田制-祿科田-007
辛禑十四年六月昌敎曰: “近來豪强兼幷田法大壞其救弊之法仰都評議使司司憲府版圖司擬議申聞其料物庫屬三百六十莊處之田先代施納寺院者悉還其庫東北面西北面本無私田如有稱爲私田濫執者仰都巡問使痛行禁理其所執文契沒官.”

#高麗史78卷-志32-食貨1-田制-祿科田-008
七月大司憲趙浚等上書曰: “夫仁政必自經界始正田制而足國用厚民生此當今之急務也國祚之長短出於民生之苦樂而民生之苦樂在於田制之均否. 文武周公井田以養民故周有天下八百餘年漢薄田稅而有天下四百餘年唐均民田而有天下幾三百年秦毁井田得天下二世而亡新羅之末田不均而賦稅重盜賊群起. 太祖龍興卽位三十有四日迎見群臣慨然嘆曰: ‘近世暴*?{斂}一頃之租收至六石民不聊生予甚憫之自今宜用什一以田一負出租三升.’ 遂放民*閒三年租. 當是時三國鼎峙群雄角逐財用方急而我太祖後戰功. 先恤民卽天地生物之心而堯舜文武之仁政也. 三韓旣一乃定田制分給臣民百官則視其品而給之身沒則收之府兵則二十而受六十而還凡士大夫受田者有罪則收之人人自重不敢犯法禮義興而風俗美府衛之兵州郡津驛之吏各食其田土着安業國以富强. 雖以遼金虎視天下而與我接壤不敢呑?者由我太祖分三韓之地而與臣民共享其祿厚其生結其心爲國家千萬世之元氣故也. 自是以來閑人功蔭投化入鎭加給補給登科別賜之名代有增益掌田之官不堪煩?授田收田之法漸致?弛奸猾乘*閒欺蔽無窮已仕已嫁者尙食閑人之田不踐行伍者冒受軍田父匿挾而私授其子子隱盜而不還於公旣食役分又食閑人又食軍田授受之官不問其已見任在官而當食役分者耶? 未仕未嫁當食閑人者耶? 其身果府兵歟? 其父果入戍於鎭邊歟? 其祖果自異國而來投王化歟? 祖宗授田收田之法旣壞而兼幷之門一開爲宰相而當受田三百結者曾無立錐之可資爲宰相而受祿三百六十石者尙不滿二十石. 兵者所以衛王室備邊虞者也國家割膏?之地以祿四十二都府甲士十萬餘人其衣糧器械皆從田出故國無養兵之費祖宗之法卽三代藏兵於農之遺意也. 今也兵與田俱亡每至倉卒則驅農夫以補兵故兵弱而餌敵割農食以養兵故戶削而邑亡以祖宗至公分授之田爲一家父子之所私不一出門而仕朝行不一奉足而蹈軍門者錦衣玉食坐享其利蔑視公侯而雖以開國功臣之後夙夜侍衛之臣百戰勤勞之士反不得一畝之食立錐之耕以養其父母妻子其何以勸忠義而責事功礪戰攻而禦外侮哉? 內而版圖典法外而守令廉使廢其本職日聽田訟不避寒暑揮汗呵筆勾稽文*券?覆證左訊之佃戶訊之故老凡其辭連盈獄滿庭廢農待決數月之案積如丘山一畝之爭連數十年忘寢廢食剖決不給者以私田爲爭端而訟煩也. 子之於父母一畝之求或不如意則反生怨恨如視路人甚者?釋衰?鞭其侍病之奴婢求其某田之公文至親尙爾而?於兄弟乎? 是以私田而陷人倫於禽獸也. 朝廷士大夫貌相好而心相猜至於陰中傷之此以私田而爲檻穽也. 至於近年兼幷尤甚奸兇之黨跨州包郡山川爲標皆指爲祖業之田相攘相奪一畝之主過於五六一年之租收至八九上自御分至于宗室功臣侍朝文武之田以及外役津驛院館之田凡人累世所植之桑所築之室皆奪而有之哀我無辜流離四散塡于溝壑祖宗分田所以厚臣民者適足以害臣民也此以私田爲亂之首也. 兼幷之家收租之徒稱兵馬使副使判官或稱別坐從者數十人騎馬數十匹陵轢守令?折廉使飮食若流破費廚傳自秋至夏成群橫行縱暴侵掠倍於盜賊外方由此凋弊. 及其入佃戶則人厭酒食馬厭穀粟新米先納?麻脚錢榛栗棗脩至於抑賣之*?{斂}十倍其租租未納而産已空矣及其履畝之際則負結高下隨其意出以一結之田爲三四結以大豆而收租一石之收以二石而充其數. 祖宗之取民止於什一而已今私家之取民至於十千其如祖宗在天之靈何其如國家仁政何田以養民反以害民豈不悲哉? 民之出私田之租也稱貸於人而不能充也其所貸者賣妻?子而不能償也父母飢寒而不能養也寃呼之聲上徹于天感傷和氣召致水旱戶口由是而一空倭奴以之而深入千里暴屍莫有禦者貪?之聲聞于上國社稷宗廟危於累卵. 臣等願: 遵聖祖至公分授之法革後人私授兼幷之弊非士非軍非執國役者毋得授田令終其身不得私相授受嚴立禁限與民更始以足國用以厚民生以優朝臣以贍軍士則國富而兵强禮義興而廉恥行人倫明而詞訟息社稷之基安盤石而壯泰山國家之威震雷霆而熾炎火雖有外侮將自焦而自?矣. 古人有言曰: ‘國無三年之蓄國非其國.’ 近者西北之行?數月耳尙且公私不*?{支}上下俱困脫有二三年水旱之?其何以賑之千萬軍饋餉之費其何以應之? ?今中外倉?一時俱?軍國之需無從而出邊警之虞在所不測如有倉卒難以戶*?{斂}今當量田之時定數給田之前限三年權行公收可以充軍國之需可以給在官之俸. 其正田制之目條具于後: 一祿科田柴自侍中至庶人在官各隨其品計田折給屬之衙門當職食之; 一口分田在內諸君及自一品以至九品勿論時散隨品給之其受添設職者考其實職給之皆終其身其妻守節亦許終身現任外前銜與添設受田者皆屬五軍其在外者只給軍田充役凡受田者有罪則納之於公陞級以次加給; 一軍田試其才藝二十而受六十而還; 一投化田向國之人食之終身身歿則還公受官職有口分田者不許; 一外役田留守州府郡縣吏津鄕所部曲莊處吏院館直口分田前例折給皆終其身; 一位田城隍鄕校紙匠墨尺水汲刀尺等位田前例折給; 一白丁代田百姓付籍當差役者戶給田一結不許納租其在公私賤人當差役者亦許給之明白書籍; 一寺社田祖聖以來五大寺十大寺等國家裨補所其在京城者?給其在外方者給柴地道詵密記外其新羅百濟高勾麗所創寺社及新造寺社不給; 一驛田其馬位口分田前例折給皆終其身; 一外祿田自留守牧都護至知官監務隨品定從人口數計口給祿科田; 一公?田視各司品秩高下吏員多少給之; 一凡作丁公私之田一切革去或以二十結或以十五結或以十結每邑丁號標以千字文不係人姓名以斷後來冒稱祖業之弊量田旣定然後分受之以法公私收租每一結米二十斗以厚民生; 一主掌官授田加給一結者加受一結者收田漏一結者還田匿一結者父子不告私相授受者父死其子不還父所食田者奪他人田一結以上匿公田一結者皆處死受代田白丁匿傍田一結者收租奴不受官牒不較官斗者杖一百收租奴增一斗以上者杖八十食田者知奴剩取田租不告者杖七十量田時匿田十卜以上者處死漏田者同收租奴二名馬一匹違者主奴杖七十. 凡犯田禁者經赦不宥籍名於版圖及憲府其子孫不許臺省政曹.”

#高麗史78卷-志32-食貨1-田制-祿科田-009
*?{諫}官李行等又上*?曰: “豪强兼幷國用乏竭租稅苛倍生民凋悴强弱相呑爭訟繁多骨肉相猜風俗壞敗此私田之弊也富强失利怨謗難?士族失業生理難繼田地廣多審覆難悉簿書煩多考核難精奸吏隱匿覺察難及風雨盜鼠藏積難密道路遠近轉漕難均出入*?{斂}散耗損難理此革弊之難也. 雖然事出於公正合於人心悅之者衆怨謗可?矣. 士之無職者授田使得農耕有職者給俸以代其耕生理可繼擇公廉有重望者爲按廉擇廉敏精幹者爲守令守令各考一邑以核其事實按廉統察一道以黜陟守令之殿最田地審覆可悉簿書核察可精奸吏隱匿可察矣置倉府固門垣藏積可密矣計輕重度遠近給脚力之價漕轉可均矣平量?明契卷耗損可理矣其救之之術何難之有? 至於倉?實而儲胥有餘祿俸厚而廉恥可興橫*?{斂}息而民生可?爭訟絶而風俗可厚田野闢而賦*?{斂}薄戶口繁而?役均其革之之利爲如何哉? 臣等謹按祖宗田制役口之分戶別之丁皆爲國田父不得與之子必告有司而與之如其無子且或有罪則必歸於公不敢私也. 自選軍之法廢而兼幷遂起稱爲雜件以爲己有指山川以爲標連阡陌而爲界雖宗室之?功臣之嗣與夫戎戰之卒侍衛之士至于小民曾無立錐之地父母妻子飢寒離散臣等甚痛之. 或曰: ‘今權豪之徒伏辜殆盡宜委辨正都監考察訟人高曾契*券其有年代久遠派系明白者各還其主則寃枉銷而國家無事.’ 臣等以爲不然惟我祖宗立法之意盖欲諸君兩府以下至于軍士皆受國田仰事俯育無至失所今也法廢田無限制老婦幼子篤疾廢疾之徒不出其門持其祖父文*券坐食國田至百千結者有之雖使官司至公明決何有一毫之補於軍國哉? 嗚呼三韓尺寸之地皆我太祖櫛風沐雨險夷艱難之所啓也今海寇縱暴封疆日蹙國田之租半入於無用之人軍士飢色轉輸告?雖伊周之相方召之將不革私田而歸之國將何以爲今日社稷中興之計乎? 臣等甚痛之. 傳曰: ‘更化則可善理.’ 又曰: ‘仁政必自經界始.’ 今殿下卽位之初不革私田以追祖宗之美意則何以發政施仁以開萬世*大平之基乎? 伏惟殿下擧而行之.”

#高麗史78卷-志32-食貨1-田制-祿科田-010
版圖判書黃順常等上*?曰: “足食安民之道在正田制而已本朝田法自文武官僚以至於軍各給土田公私兩足明有定制近年以來豪强之徒恣意兼幷良田沃壤悉爲己有高山大川以爲經界各家所遣奸猾之奴侵漁橫*?{斂}其害百端民不聊生邦本日危諸倉庫宮司御分之田?皆奪占私稅百倍於公賦倉?空虛國用乏絶祿俸日?勸士無門各執高曾之*券互相爭奪于以詞訟日繁尊卑長幼視如仇?兄弟親戚反爲途人風俗之敗實爲痛心. 因仍襲弊不革私田則奚?民生凋?風俗不美而已?有不虞之中興師動衆當時蓄積一月粮餉尙且不足?期年之師累歲之旅乎? 爲今之計一革私田正風俗厚民生廣蓄積以周國用幸甚.”

#高麗史78卷-志32-食貨1-田制-祿科田-011
典法判書趙仁沃等亦上*?曰: “伏覩殿下深致意於田法之毁臣等亦以爲此正今日之急務社稷之安危生民之休戚係焉不可不重田法正則社稷安矣否則社稷安危未可知也. 竊惟祖宗分田之制躬耕籍田所以奉天地宗廟之祀也三百六十莊處之田所以奉供上也田柴口分之田所以優士大夫礪廉恥也州府郡縣鄕所部曲津驛之吏以至凡供國役者莫不受田所以厚民生而殖邦本也四十二都府四萬二千之兵皆授以田所以重武備也世守成憲社稷盤安垂五百年. 近來貪墨擅權莊處田柴外役軍田皆入其門?盛供上或時而不繼士大夫之當職勞於王事者無以資其生養其廉州縣津驛供國役者喪其田宅困於一田之五六主一年之五六收父母凍?而不能養妻子離散而不能保無告流亡戶口一空. 是以國用軍須祿俸之出蕩然掃地國無旬月之儲軍無數月之食?宰之俸徒存舊額今所受者?十數石耳?其下官乎? 府田亡而府兵亦亡無賴之徒安坐其家不知征役之苦以其先世私授之田謂之祖業食至千百結不以爲國家之田而以爲父母之德百無報國之心而從軍之士忘軀命冒矢石得生百戰之餘者反不得一畝之田軍士之赴敵者其父母妻子飢寒流移國無斗粟尺帛之賜而彼無賴坐食之徒馬厭粟而妾曳?此非細故也柰何以太祖艱難所得之地不以養軍士反以資無賴之徒乎? 是故寇盜熾而莫之禦士馬困而無以養如有緩急將何以待之? 宗廟社稷危如累卵誠可痛惜又有甚於此者兄弟爭田而或至於相殘將相爭田而或至於相殺骨肉反爲路人同列變爲仇敵獄訟煩而風俗敗陷人道於禽獸醜聲上聞雖歲勤貢獻不獲於天子者皆由田弊之所致也不正田弊不復祖宗之制而欲社稷之安臣等所未敢知也. 傳曰: ‘國無三年之蓄國非其國.’ 方今之積猶可哀痛國非其國則雖欲安富尊榮其可得乎? 全羅慶尙楊廣三道國家之腹心倭奴深入虜掠我人民焚蕩我府庫千里蕭然而又西北之虞在於不測兵食?竭人民困?此誠危急存亡之時也. 願殿下毋失事機自今年權收公私田租以備軍食然後復祖宗分田之法以待士民則軍國之務備而士民之望安矣.” 八月敎: 私田之租一皆公收則朝臣必患艱食姑令半收其租以充國用.

#高麗史78卷-志32-食貨1-田制-祿科田-012
九月右常侍許應等上*?曰: “臣等近與司憲府版圖典法交章申聞請復先王均田之制而殿下依允四方聞者莫不欣悅惟巨家世族之兼幷者獨以爲不便??多言變亂衆聽一時士大夫有田者同聲應之尋有不收宗廟社稷道殿神祠功臣登科田之議. 臣等以爲此必有唱之以起廢法之端者. 不日果有半收之命夫立法所以革弊也法立而弊未生遽自中止無乃不可乎? 近來以國用軍需俱不足故初有均田之議今若信浮言行之未竟則祿俸糧餉何以足之常程緩急何以當之? 上國立衛遼東窺?我疆者有年又海寇深入作耗無所不至是誠畏首畏尾之時也捨此不慮乃以國家之公田以與無功坐食之人非計之得也. 伏惟殿下任衆口之煩?復均田之舊制使軍國之須皆有?餘士大夫無不受田則國家幸甚.” 昌遂寢私田半收之令.

#高麗史78卷-志32-食貨1-田制-祿科田-013
辛昌元年八月大司憲趙浚等上*?曰: “竊惟私田利於私門而無益於國公田利於公室而甚便於民利於私門則兼幷以之而作用度由是而不足利於公室則倉?實而國用足爭訟息而民生安矣有國家者當以經界爲仁政之始豈可開兼幷之門使民陷於塗炭乎? 夫田本以養人而適足以害人私田之弊至此極矣幸賴天佑國家聖神誕作?曠世之積弊其復革利害分明可見. 而世臣巨室猶踵弊風以爲本朝成法不可一朝遽革苟革之則士君子生理日蹙必趨工商. 相與胥動浮言以惑衆聽欲復私田以保富貴其爲一家之計則得矣其如社稷生民何? 如或復之是擧三韓百萬之衆而納之膏火之中也今欲圖治而反貽患於生靈無乃不可乎. 竊謂當以京畿之地爲士大夫衛王室者之田以資其生以厚其業餘皆革去以充供上祭祀之用以足祿俸軍需之費杜兼幷之門絶爭訟之路以定無疆之令典.”

#高麗史78卷-志32-食貨1-田制-祿科田-014
十二月恭讓王卽位大司憲趙浚等又上*?論田制曰: “上天悔禍群凶已滅辛氏已除當一革私田以開斯民富壽之域此其機也而世臣巨室不念社稷之大計猶踵弊風相與流言煽動人心欲復私田. 而殿下中興卽位旬日軫念生民之塗炭深懲積世之巨害遠述成周圭田菜地之法近遵文廟開廣京畿之制京畿則給居京侍衛者之田以優士族卽文王仕者世祿之美意也諸道則止給軍田以恤軍士卽祖宗選軍給田之良法也乃使中外之經界截然不得相亂杜兼幷之門塞爭訟之路誠聖制也. 然受田於京畿而數未滿者欲於外方給之是殿下復開兼幷之門置三韓億兆之民於湯火之中也臣等甚爲殿下中興之盛惜之也不先正田制而欲致中興之理非臣等所敢知也. 今六道觀察使所報墾田之數不滿五十萬結矣而供上不可不?也故以十萬而屬右倉以三萬而屬四庫祿俸不可不厚也故以十萬而屬左倉朝士不可不優也故以畿田十萬而折給之其餘止十七萬而已. 凡六道之軍士津院驛寺之田鄕吏使客?給衙祿之用尙且不足而軍須之出則無地矣而今又欲給私田於外方未審供上祿俸之費津院驛寺諸位之田何從而出乎? 方鎭之兵海道之軍何以供給乎? 萬一有三四年水旱之?何以賑之千萬軍饋餉之費何以供之? 殿下上繼太祖之洪業下啓中興無疆之基不於此時儲國用以足祭祀賓客之用?祿俸以厚百官足兵食以養三軍而乃反嫌巨室之流言不念生民之大害復私田於外方以開奸猾兼幷之門飢三軍而長六道之邊寇薄俸祿而?百官之廉恥缺國用而乏祭祀賓客之供豈經國濟民之政乎? 願殿下凡居京者只給畿內田不許外方給之定爲成憲與民更始以足國用以厚民生以優朝士以贍軍食.”

#高麗史78卷-志32-食貨1-田制-祿科田-015
恭讓王二年九月焚公私田籍于市街火數日不滅王嘆息流涕曰: “祖宗私田之法至于寡人之身而遽革惜哉!”  三年五月都評議使司上書請定給科田法從之依文宗所定京畿州郡置左右道自一品至九品散職分爲十八科其京畿六道之田一皆踏驗打量得京畿實田十三萬一千七百五十五結荒遠田八千三百八十七結六道實田四十九萬一千三百四十二結荒遠田十六萬六千六百四十三結計數作丁丁各有字號載之于籍拘收公私往年田籍盡行檢覆?其眞僞因舊損益以定陵寢倉庫宮司軍資寺及寺院外官職田?給田鄕津驛吏軍匠雜色之田. 京畿四方之本宜置科田以優士大夫凡居京城衛王室者不論時散各以科受: 第一科自在內大君至門下侍中一百五十結; 第二科自在內府院君至檢校侍中一百三十結; 第三科贊成事一百二十五結; 第四科自在內諸君至知門下一百十五結; 第五科自判密直至同知密直一百五結; 第六科自密直副使至提學九十七結; 第七科自在內元尹至左右常侍八十九結; 第八科自判通禮門至諸寺判事八十一結; 第九科自左右司議至典醫正七十三結; 第十科自六曹摠郞至諸府少尹六十五結; 第十一科自門下舍人至諸寺副正五十七結; 第十二科自六曹正郞至和寧判官五十結; 第十三科自典醫寺丞至中郞將四十三結; 第十四科自六曹佐郞至郞將三十五結; 第十五科東西七品二十五結; 第十六科東西八品二十結; 第十七科東西九品十五結; 第十八科權務散職十結. 外方王室之藩宜置軍田以養軍士東西兩界依舊充軍需六道閑良官吏不論資品高下隨其本田多少各給軍田十結或五結. 今辛未年受田科不足者辛未年以後新來從仕未受田者不論祖父文契有無將其或犯罪或無後或科外餘田隨科遞受無所任閑良官不在此限. 京畿荒遠之田開墾之田有職事從仕者告官作丁科受凡受田者身死後其妻有子息守信者全科傳受無子息*受{守}信者?半傳受本非守信者不在此限. 父母俱亡子孫幼弱者理合恤養其父田全科傳受待年二十歲各以科受女子則夫定科受其餘田許人遞受. 受軍田者赴京從仕則許以科受京畿之田軍鄕吏及諸有役人如有老病死亡無後者逃避本役者赴京從仕者則代其役者遞受其田庚午年受賜功臣之田許於科外子孫相傳. 凡加科受田新作公文者?連原卷合爲一通毋得?作文卷分父母田者原卷納官朱筆標注其上曰: ‘某丁某子某孫所受.’ 仍勾銷之原卷還長子雖田少子多不許破丁. ?自己田與子孫及他人者父沒其子科外餘田夫沒無子?半田於原卷標注勾銷如上原卷還其主盡以其田與他人者告官遞給原卷還官. 凡足科受田者父母沒後願以其田易父母田者聽. 犯罪及無後者之公文其家人隱匿不納官者痛行理罪凡人毋得施田於寺院神祠違者理罪. 已將庚午年已前公私田籍盡行燒毁敢有私藏者以毁國法論籍沒財産今後凡稱私田其主雖有罪犯不許沒爲公田犯應受者各以科遞受. 其犯杖以上罪謝貼收取者犯嫁期功以上親者閑良官除父母喪葬疾病外無故不赴三軍摠制府宿衛百日已滿者判禁已後同姓爲婚者受守信田再嫁者有田地不作公文者身死無妻子者其田幷許人陳告科受公私賤口工商賣卜盲人巫覡倡妓僧尼等人身及子孫不許受田. 凡公私田租每水田一結?米三十斗旱田一結雜穀三十斗此外有橫*?{斂}者以贓論除陵寢倉庫宮司公?功臣田外凡有田者皆納稅水田一結白米二斗旱田一結黃豆二斗舊京畿納料物庫新京畿及外方分納?儲廣興倉. 京畿公私田四標內有荒閑地聽民樵牧漁獵禁者理罪. 田主奪佃客所耕田一負至五負笞二十每五負加一等罪至杖八十職牒不收一結以上其丁許人遞受. 佃客毋得將所耕田擅賣擅與別戶之人如有死亡移徙戶絶者多占餘田故令荒蕪者其田聽從田主任意區處. 己巳年不及打量海濱海島田打量時脫漏田打量不如法餘剩田新開墾田各道都觀察使每年隨卽差官踏驗作丁續書于籍申報主掌官以充軍需不許諸人擅占違者理罪. 辛未年受田後科外冒受及侵奪公私田者依律決罪所受科田許人遞受. 如有妄告他人無證奸盜等事又以雷電猛獸水火盜賊所害指爲罪名規奪人田者痛行禁理如有調發大軍糧餉不足不問公私田隨費多少臨時定數公收*?{支}用無事則止.

#高麗史78卷-志32-食貨1-田制-踏驗損實-001
○踏驗損實. 成宗七年二月判: 禾穀不實州縣近道限八月; 中道限九月十日; 遠道限九月十五日申報戶部以爲恒式.

#高麗史78卷-志32-食貨1-田制-踏驗損實-002
文宗四年十一月判: 田一結率十分爲定損至四分除租六分除租布七分租布役俱免.  是月判: 凡州縣水旱?霜禾穀不實田疇村典告守令守令親驗申戶部戶部送三司三司移牒??虛實後又令其界按察使差別員審檢果災傷租稅??.

#高麗史78卷-志32-食貨1-田制-踏驗損實-003
高宗十六年十二月崔瑀奏: “今年大旱禾穀不實請遣使五道審檢損實.” 從之.

#高麗史78卷-志32-食貨1-田制-踏驗損實-004
恭讓王三年五月都評議使司請定損實十分爲率損一分?一分租損二分?二分租以次准?損至八分全除其租踏驗則其官守令審檢辨報監司監司差委官更審監司首領官又審之如有踏驗不實者罪之各品科田損實則令其田主自審收祖.

#高麗史78卷-志32-食貨1-田制-租稅-001
○租稅. 太祖元年七月謂有司曰: “泰封主以民從欲惟事聚*?{斂}不遵舊制一頃之田租稅六碩管驛之戶賦絲三束遂使百姓輟耕廢織流亡相繼自今租稅征賦宜用舊法.”

#高麗史78卷-志32-食貨1-田制-租稅-002
光宗二十四年十二月判: 陳田墾耕人私田則初年所收全給二年始與田主分半; 公田限三年全給四年始依法收租.

#高麗史78卷-志32-食貨1-田制-租稅-003
成宗十一年判: 公田租四分取一水田上等一結租三石十一斗二升五合五勺; 中等一結租二石十一斗二升五合; 下等一結租一石十一斗二升五合. 旱田上等一結租一石十二斗一升二合五勺; 中等一結租一石十斗六升二合五勺; 下等一結缺.[又水田上等一結租四石七斗五升; 中等一結三石七斗五升; 下等一結二石七斗五升; 旱田上等一結租二石三斗七升五合; 中等一結一石十一斗二升五合; 下等一結一石三斗七升五合.]

#高麗史78卷-志32-食貨1-田制-租稅-004
顯宗四年十一月判: 文武兩班諸宮院田受三十結以上一結例收稅五升.

#高麗史78卷-志32-食貨1-田制-租稅-005
靖宗七年正月三司奏: “諸道外官員僚所管州府稅貢一歲米三百碩租四百斛黃金一十兩白銀二斤布五十匹白赤銅五十斤鐵三百斤?三百碩絲?四十斤油蜜一碩未納者請罷見任.” 從之.  四月門下省奏: “北路寧州等三十三州東路高和等州隣於狄境防禦事殷未嘗徵稅己卯年*閒有司奏定稅額前項兩路州鎭一年貢布五萬二百九匹折納*?糧一萬四千四十九斛由此邊民不樂請除放稅籍.” 從之.  九年七月判: 州縣稅糧納官時令輸人自量.

#高麗史78卷-志32-食貨1-田制-租稅-006
文宗二年十二月判: 諸道館驛公須田租大路一百石中路五十石小路三十石儲峙以支?給餘租各輸州倉.  七年六月三司奏: “舊制稅米一碩收耗米一升今十二倉米輸納京倉累經水陸欠耗實多輸者苦被徵償請一斛增收耗米七升.” 制可.  二十三年定田稅以十負出米七合五勺積至一結米七升五合二十結米一碩.

#高麗史78卷-志32-食貨1-田制-租稅-007
睿宗三年二月制: 諸州縣公私田川河漂損樹木叢生不得耕種如有官吏當其佃戶及諸族類隣保人徵*?{斂}稅粮侵害作弊者內外所司察訪禁除.  六年八月判: 三年以上陳田墾耕所收兩年全給佃戶第三年則與田主分半; 二年陳田四分爲率一分田主三分佃戶; 一年陳田三分爲率一分田主二分佃戶.

#高麗史78卷-志32-食貨1-田制-租稅-008
仁宗五年三月詔曰: “取民有制常租調外毋得橫*?{斂}.”

#高麗史78卷-志32-食貨1-田制-租稅-009
明宗六年七月初左右倉斗?不法納米一石?至二斗外吏因緣重*?{斂}久爲民弊近欲釐正下制: 一石幷耗米不過十七斗. 群小洶洶至是下制仍舊.

#高麗史78卷-志32-食貨1-田制-租稅-010
忠宣王二年十一月宰樞議遣採訪使于諸道更定稅法. 或曰: “今郡縣田野盡闢宜量田增賦以贍國用.” 宰樞恐其所占田園入官事遂寢.  後元年三月傳旨曰: “典農司所收諸寺社及有*券功臣田租皆還給其餘田租移入龍門倉以米三百石分賜大藏都監禪源社.”

#高麗史78卷-志32-食貨1-田制-租稅-011
忠肅王五年五月下敎: 一*大尉王{太尉王}軫念州縣稅額日?民生日殘遣使巡訪均定貢賦今於荒田徵銀及布以充貢額不惟貢賦無實士民怨咨自今勿收荒田租; 一巡訪使所定田稅每歲州郡據額收租權勢之家拒而不納鄕吏百姓稱貸充數無有紀極失業流亡其不納稅者勿避權貴*?{糾}察以聞.

#高麗史78卷-志32-食貨1-田制-租稅-012
恭愍王五年六月下旨: 一西北面土田未嘗收租委之防戍其來尙矣近來權勢多所兼幷自今可官爲檢括每一結賦一石以支軍*?{須};一古者租稅之納許民自量自?今之官吏大斗剩量民甚苦之其令州郡官躬親監視中外公私同其斗斛.  十一年密直提學白文寶上箚子: 國田之制取法於漢之限田十分稅一耳慶尙之田則稅與他道雖一而漕輓之費亦倍其稅故田夫之所食十入其一元定足丁則七結半丁則三結加給以充稅價.  十二年五月下敎: 一祿轉自量之令已嘗頒示州縣之吏視爲文具弊復如前宜令本管官司務要親臨毋得縱吏爲奸京倉交納亦許外吏自量; 一諸宮司倉庫之奴收租之弊主典者屢以爲言今後各道存撫按廉照依各項田土元籍及時收納州縣之吏如有容私作弊隨數倍償痛行理罪.

#高麗史78卷-志32-食貨1-田制-租稅-013
辛禑元年二月宥旨: 甲寅年量田以後三稅之田屢因誅流員將沒入倉庫不入三稅拘該官司一據元案徵納州郡病之仰都評議使司移牒各道按廉使其有稅之田先許納稅方收其餘以革前弊.  二年九月憲司以兵革旱荒連歲相仍軍食?竭請於功臣田租三分取一寺社田收其半兩殿所屬宮司田科*?{斂}外羨餘?充軍需從之.  九年二月左司議權近等上書曰: “傳曰: ‘民者邦之本也財者民之心也故失其心則民散失其本則邦危.’ 比年以來征戰不息水旱相仍民有饑色野有餓?加之一田三兩其主各徵其租以割民心所在官司按廉察訪不能呵禁哀此?獨誰因誰極? 邦本之危莫此爲甚臣等每念至此深爲痛心願自今一依本國田法京中版圖司外方按廉使斷決所爭勝者收租一田一主使民蘇息如有違者痛行禁理.”  八月我
太祖獻安邊之策曰: “東北一道州郡介於山海地狹且?今其收稅不問耕田多寡唯視戶之大小和寧於道內地廣以饒皆爲吏民地祿而其地稅官不得收取民不均餉軍不足今後道內諸州及和寧一以耕田多寡科稅以便公私.”

#高麗史78卷-志32-食貨1-田制-貢賦-001
○貢賦. 定宗四年光宗卽位命元甫式會元尹信康等定州縣歲貢之額.

#高麗史78卷-志32-食貨1-田制-貢賦-002
文宗二十年六月判: 諸州縣每年常貢牛皮筋角以平布折價代納.

#高麗史78卷-志32-食貨1-田制-貢賦-003
睿宗三年二月判: 京畿州縣常貢外?役煩重百姓苦之日漸逃流主管所司下問界首官其貢役多少酌定施行銅鐵瓷器紙墨雜所別貢物色徵求過極匠人艱苦而逃避仰所司以其各所別常貢物多少酌定奏裁.  九年十月判: 貢中布一匹折貢平布一匹十五尺貢紵布一匹折貢平布二匹貢?紬一匹折貢平布二匹.

#高麗史78卷-志32-食貨1-田制-貢賦-004
明宗十八年三月下制: 諸州府郡縣百姓各有貢役邇來守土員僚斜屬使令徵取役價其貢賦經年除免?吏之徒?遵此式役之不均貢戶之民因此逃流各道使者巡行按問如此官以罪奏聞其餘?吏依刑黜職令均貢役.

#高麗史78卷-志32-食貨1-田制-貢賦-005
忠烈王四年二月下旨: 以安東京山府管內郡縣貢賦除大府迎送少府等庫所納外皆輸元成殿.  五年三月傳旨都評議使司曰: “可遣使諸道檢察往年三歲納否戶口增耗自今年更定歲額幷點?戶以徵其稅.” 宰樞以謂三歲納否各有司存察戶口增耗非農時所行遂停之.  十四年九月遣使于忠淸全羅慶尙西海道酌定貢賦.  二十二年六月中贊洪子藩上書: 一曰今諸道收*?{斂}細紵布民實不堪宜令官婢免役者紡績以?民力; 二曰貢賦已有定額又於諸道家抽細麻布實係橫*?{斂}宜禁絶之; 三曰田無役主亡丁多矣民無恒心逃戶衆矣凡有貢賦仍令遺民當之此所以日益彫弊也宜令賜給田隨其多少納其貢賦; 四曰諸道貢賦已有定數今又以虎豹熊皮爲貢不唯科*?{斂}煩重恐致猛獸害人誠宜禁之.

#高麗史78卷-志32-食貨1-田制-貢賦-006
忠肅王元年正月忠宣王諭田民計定使曰: “先王置州縣定貢賦*?{斂}民以時以充國用兵興以來戶寡田荒貢賦之入不古若自己巳量宜定額之後提察守令固執其額徵*?{斂}不止病民實多宜以見在田口更定貢賦民流野荒者限年?免其餘雜貢亦宜詳定有?無加凡諸民弊隨宜革正.”  二月以知密直事蔡洪哲爲五道巡訪計定使內府令韓仲熙爲副使民部議郞崔得枰爲判官量田制賦凡便民事宜將式目都監所啓條?酌定損益其諸道提察使及守令有罪者無論輕重直行科斷.  閏三月忠宣王傳旨曰: “巡訪計定使蔡洪哲等所定貢賦視州郡殘盛均定其額以贍國用要令百姓安業.”  後八年五月監察司榜示禁令: 兩倉祿轉各司貢物近因輸納失期用度不足致使貨殖之徒乘時射利先納其本卽往其鄕倍收利息民何以堪? 其各道存撫按廉守令等官輸納後期者嚴加*?{糾}劾.

#高麗史78卷-志32-食貨1-田制-貢賦-007
忠惠王後四年七月追徵各道往年貢賦餘美縣吏不堪其苦遂自刎.

#高麗史78卷-志32-食貨1-田制-貢賦-008
恭愍王元年二月下宥旨: 諸官司外郡貢賦未輸者先徵郡人住京者住京者稱貸而倍收於民又先二三年或四五年徵其貢賦弊莫甚焉今後凡貢賦守令按廉及期送納監察嚴加體察以除民害.

#高麗史78卷-志32-食貨1-田制-貢賦-009
辛禑十四年三月九妃三翁主諸殿上供之物浩繁倉庫?竭預徵三年貢物猶不足又加橫*?{斂}民甚苦之.

#高麗史78卷-志32-食貨1-田制-貢賦-010
宣宗五年七月定雜稅栗栢大木三升中木二升小木一升漆木一升麻田一結生麻十一兩八刀白麻五兩二目四刀.

#高麗史78卷-志32-食貨1-田制-貢賦-011
忠惠王後四年十一月江陵道獻山稅松子三千石.

#高麗史78卷-志32-食貨1-田制-貢賦-012
恭愍王五年六月下旨: 賊臣之黨擅占山澤重收其稅國用日乏民生益凋自今山林屬繕工澤梁屬司宰弛禁輕稅.

志卷第三十二.


#高麗史79卷-志33-00-00-000
志卷第三十三. 高麗史七十九.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史79卷-志33-食貨2-00-000
食貨*(二).

#高麗史79卷-志33-食貨2-戶口-000
戶口.

#高麗史79卷-志33-食貨2-戶口-001
○國制民年十六爲丁始服國役六十爲老而免役州郡每歲計口籍民貢于戶部凡徵兵調役以戶籍抄定.

#高麗史79卷-志33-食貨2-戶口-002
仁宗十三年二月判: 居京大小人員子弟謀避?役各於本貫親戚戶籍類付以致名實混淆自今京人付外籍者痛禁.

#高麗史79卷-志33-食貨2-戶口-003
忠烈王五年九月分遣計點使於諸道初都評議使司言: “*大祖{太祖}奠五道州郡經野賦民皆有恒制近來兵饉相仍倉儲懸?橫*?{斂}重於常貢逋戶累其遺黎是宜計戶口更賦稅以革姑息之弊.” 由是累發計點使而未見成?及東征之役發民爲兵故復有是命.  十八年十月敎曰: “諸道之民自兵興以來流亡失業在元王己巳年計點民戶更定貢賦厥後賦*?{斂}不均民受其病可更遣使量戶口之?縮土田之墾荒計定民賦以遂民生.”

#高麗史79卷-志33-食貨2-戶口-004
忠肅王十二年十月下敎: 一開城府五部及外方州縣以百姓爲兩班以賤人爲良人僞造戶口者據法斷罪; 一權勢之家廣置田莊招匿人民不供賦役者所在官司推刷其民以充貢戶.

#高麗史79卷-志33-食貨2-戶口-005
恭愍王二十年十二月下敎: 一本國戶口之法近因播遷皆失其舊自壬子年爲始幷依舊制良賤生口分*?{揀}成籍隨其式年解納民部以備?考; 一單丁從役自丙申年已在禁限官吏不體予意役使如初尤可憐憫*?{須}給助役毋令失業年滿六十免役; 一東西兩界新附人戶理宜安集其令都巡問使給糧與田無令失業.

#高麗史79卷-志33-食貨2-戶口-006
辛禑四年十二月遣柳曼殊于東北面吳季南于全羅道安翊于楊廣道南佐時于江陵道王安德于西海道慶補于交州道計點戶口.  十四年八月大司憲趙浚上*?曰: “近來戶籍法壞守令不知其州之戶口按廉不知一道之戶口當徵發之際*卿{鄕}吏欺蔽招納賄賂富壯免而貧弱行貧弱之戶不堪其苦而逃則富壯之戶代受其苦亦貧弱而逃矣其任徵發者憤鄕吏之欺蔽痛加酷刑割耳?鼻無所不至鄕吏亦不堪其苦而逃矣. 鄕吏百姓流亡四散州郡空虛者戶口不籍之流禍也願今當量田審其耕作之田以所耕多寡定其戶上中下三等良賤生口分*?{揀}成籍守令貢于按廉按廉貢于版圖朝廷凡徵兵調役有所憑依及時發遣而守令按廉如有違法者輒繩以理.”

#高麗史79卷-志33-食貨2-戶口-007
恭讓王二年七月都堂啓: “舊制兩班戶口必於三年一成籍一件納於官一件藏於家各於戶籍內戶主世系及同居子息兄弟姪壻之族派至於奴婢所傳宗派所生名歲奴妻婢夫之良賤一皆備錄易以考閱近年以來戶籍法廢不唯兩班世系之難尋或壓良爲賤或以賤從良遂致訟獄盈庭案牘紛?願自今倣舊制施行其無戶籍者不許出告身立朝且戶籍不付奴婢一皆屬公王納之.” 然竟未能行.

#高麗史79卷-志33-食貨2-農桑-000
農桑.

#高麗史79卷-志33-食貨2-農桑-001
○農桑衣食之本王政所先太祖卽位之初首詔境內放三年田租勸課農桑與民休息.

#高麗史79卷-志33-食貨2-農桑-002
成宗五年五月敎曰: “國以民爲本民以食爲天若欲懷萬姓之心惟不奪三農之務咨爾十二牧諸州鎭使自今至秋?宜停罷雜務專事勸農予將遣使檢驗以田野之荒闢牧守之勤怠爲之褒貶焉.”  六年六月收州郡兵鑄農器.

#高麗史79卷-志33-食貨2-農桑-003
顯宗三年二月敎曰: “西北州鎭自經兵亂民乏資粮今當農作之時無以墾植其令本道官吏給糧與種毋使失業.”  三月敎曰: “洪範八政以食爲先此誠富國强兵之道也比者人習浮靡棄本逐末不知稼穡其諸道錦綺雜織甲坊匠手?令抽?以就農業.”  七年正月敎曰: “江南郡縣以去歲不登民多饑饉所在官給糧種以勸農耕.”  九年二月都兵馬使奏: “興化鎭自經寇亂民戶?無牛畜乞借官牛以助農耕.” 從之.  十一月以于山國被東北女眞所寇廢農業遣李元龜賜農器.  十年四月以洞州管內遂安谷州管內象山峽溪岑州管內新恩等諸縣民困於丹兵官給糧種.  十六年三月判: 外人來京訴訟者自三月初一日?令歸農.  十九年正月判: 今諸道州縣每年桑苗丁戶二十根白丁十五根田頭種植以供蠶事.

#高麗史79卷-志33-食貨2-農桑-004
德宗三年三月敎曰: “農桑衣食之本諸道州縣官勉遵朝旨無奪三時以寧百姓.”

#高麗史79卷-志33-食貨2-農桑-005
靖宗二年正月御史臺言: “諸道外官使民不時有妨農事請遣使審察黜陟.” 從之.  三年正月判: 立春後諸道外官?停獄訟專務農事勿擾百姓如有違者按察使*?{糾}理.  七年二月門下省論奏: “郡縣比年不登民常艱食實由方岳官吏政不合民心刑不順天意致傷和氣以至於此請下令恤刑勸農以救民?.” 制可.

#高麗史79卷-志33-食貨2-農桑-006
文宗元年二月西北路兵馬使楊帶春奏: “轄下連州防禦長吏軍民等八百餘人告云: ‘防禦副使蘇顯自下車以來勸課農桑存恤民庶.’ 政績茂著理合升聞.” 制令吏部准制量用.  三年三月東北路監倉使奏: “交州防禦判官李惟伯所部連城長楊吏民等言: ‘惟伯上任已來勸農恤民.’ 雖秩滿當代願得見借.” 十二月東北路兵馬使奏: “永興鎭軍成厚等三百二十餘人狀告: ‘鎭將尙舍直長丁作鹽勸農桑均賦役修城郭備戰具又於沙石不耕之地勸種雜穀歲收二百餘斛.’ 功課爲最雖已考滿願借留任.” 王嘉歎?許之.  二十年四月制曰: “書曰: ‘食哉惟時.’ 一夫不耕必有受其飢者郡牧之職農桑爲急諸道外官之長皆令帶勸農使.”

#高麗史79卷-志33-食貨2-農桑-007
肅宗四年四月許令州府郡縣各耕屯田五結.

#高麗史79卷-志33-食貨2-農桑-008
睿宗三年二月制: 近來州縣官祗以宮院朝家田令人耕種其軍人田雖膏?之壤不用心勸稼亦不令養戶輸粮因此軍人飢寒逃散自今先以軍人田各定佃戶勸稼輸粮之事所司委曲奏裁.

#高麗史79卷-志33-食貨2-農桑-009
仁宗五年三月詔: 勸農力田以給民食.  六年三月詔曰: “勸農桑足衣食聖王之所急務也今守令多以聚*?{斂}爲利鮮有勤儉撫民倉庾空虛黎庶窮?加之以力役民無所措手足起而相聚爲盜賊甚非富國安民之意其令州郡停無用之事罷不急之務?民安富副朕憂勤.”  二十三年五月輸養都監奏: “令諸道州縣地品不成田畝桑栗漆楮隨地之性勸課栽植.” 從之.

#高麗史79卷-志33-食貨2-農桑-010
明宗三年閏正月以七道按察使五道監倉使皆兼勸農使.  十八年三月下制: 以時勸農務修堤堰貯水流潤無令荒耗以給民食亦以桑苗隨節栽植至於漆楮栗栢梨棗菓木各當其時栽以興利.

#高麗史79卷-志33-食貨2-農桑-011
高宗十二年四月禁內外興作勿奪農時.  三十年二月遣諸道巡問使閔曦于慶尙州道孫襲卿于全羅州道宋國瞻于忠淸州道又遣各道山城兼勸農別監凡三十七人名爲勸農實乃備禦也. 巡問使尋以煩冗請罷勸農別監從之.  四十二年五月分遣諸道勸農使.  四十三年二月制: 諸道被兵凋殘租賦耗少其令州縣其人耕閑地收租補經費. 又令文武三品以下權務以上出丁夫有差防築梯浦瓦浦爲左屯田狸浦草浦爲右屯田.  四十六年二月發新興倉白銀十斤易穀種給貧民.  三月令州縣守令率避亂民出陸耕種.

#高麗史79卷-志33-食貨2-農桑-012
元宗十二年四月分遣諸道農務別監催納農牛農器于黃鳳州以備元屯田之需.  十五年五月元遣使詔勸課農桑儲峙軍粮仍命洪茶丘提點農事.

#高麗史79卷-志33-食貨2-農桑-013
忠烈王三年二月置農務都監.  十八年正月敎曰: “忠淸西海二道民失農業不止於飢至於穀種不曾收蓄難以播種其以監察史金祥郞將金良粹爲二道勸農使貿易穀種均給.”  二十四年忠宣王卽位下敎: 足食之道惟在務農所在官司勤加勸課當耕種時不急之役與收*?{斂}一切禁斷又禁縱放牛馬踐損禾稼違者斷罪倍償.  三十四年八月忠宣復位十一月下敎: 農桑衣食之本宜有司勸課不至曠損無賴之徒不得縱牛馬食踐禾稼其遭水旱去處各道提察檢聞可?免一年租賦.

#高麗史79卷-志33-食貨2-農桑-014
忠肅王十二年十月下敎: 農桑王政所先其罷不急之役以時勸課毋致失業.

#高麗史79卷-志33-食貨2-農桑-015
恭愍王五年六月敎曰: “無衣無褐何以卒歲? 宜令中外人家種桑藝麻各以口數爲率.”  十一年密直提學白文寶上箚子: 江淮之民爲農而不憂水旱者水車之力也吾東方人治水田者必引溝澮不解水車之易注故田下有渠曾不足尋丈之深下瞰而不敢激是以汚萊之田什常八九宜命界首官造水車使效工取樣可傳於民*閒此備旱墾荒第一策也又民得兼務於下種揷秧則亦可以備旱不失穀種.  二十年十二月敎曰: “農桑衣食之本諸道巡問按廉考其守令種桑墾田多少具名申聞以憑黜陟.”

#高麗史79卷-志33-食貨2-貨幣-000
貨幣[市?].

#高麗史79卷-志33-食貨2-貨幣-001
○貨幣之制爲國所先盖以贍國用而裕民力也.

#高麗史79卷-志33-食貨2-貨幣-002
成宗十五年四月始用鐵錢.

#高麗史79卷-志33-食貨2-貨幣-003
穆宗五年七月敎曰: “自古有國家者率先養民之政務崇富庶之方或開三市以利民或用二銖而濟世遂使生靈滋潤風俗淳?. 惟我先朝式遵前典爰頒丹詔?鑄靑?數年貫索盈倉方圓適用仍命重臣而開宴旣諏吉日以使錢自此以來行之不絶. 寡人?承丕緖祗奉貽謀特興貨買之資嚴立遵行之制近覽侍中韓彦恭上*?言: ‘欲安人而利物*?{須}仍舊以有恒今繼先朝而使錢禁用?布以駭俗未遂邦家之利益徒興民庶之怨嗟.’ 朕方知啓沃之精詞?可?遺而不納? 便存務本之心用斷使錢之路其茶酒食味等諸店交易依前使錢外百姓等私相交易任用土宜.”

#高麗史79卷-志33-食貨2-貨幣-004
肅宗二年十二月敎曰: “自昔我邦風俗朴略?于文宗文物禮樂於斯爲盛朕承先王之業將欲興民*閒大利其立鑄錢官使百姓通用.”  六年四月鑄錢都監奏: “國人始知用錢之利以爲便乞告于宗廟.”  是年亦用銀甁爲貨其制以銀一斤爲之像本國地形俗名闊口. 六月詔曰: “金銀天地之精國家之寶也近來奸民和銅盜鑄自今用銀甁皆標印以爲永式違者重論.”  七年十二月制: 富民利國莫重錢貨西北兩朝行之已久吾東方獨未之行今始制鼓鑄之法其以所鑄錢一萬五千貫分賜宰樞文武兩班軍人以爲權輿錢文曰海東通寶且以始用錢告于太廟仍置京城左右酒務又於街衢兩傍勿論尊卑各置店鋪以興使錢之利.  九年七月命州縣出米穀開酒食店許民貿易使知錢利時泉貨之行已三歲矣民貧不能興用故有是命.

#高麗史79卷-志33-食貨2-貨幣-005
睿宗元年中外臣僚多言先朝用錢不便七月詔曰: “錢法古昔帝王所以富國便民非我先考殖貨而爲之也?聞大遼近年亦始用錢乎? 凡立一法衆謗從起故曰: ‘民不可慮始.’ 不意群臣託太祖遺訓禁用唐丹狄風之說以排使錢然其所禁盖謂風俗華靡耳若文物法度則捨中國何以哉?”

#高麗史79卷-志33-食貨2-貨幣-006
忠烈王十三年四月禁市中合鑄銀銅時用碎銀爲貨以銀銅合鑄故禁之.  是月元遣使詔頒至元寶?與中統寶?通行以至元?一貫當中統?五貫使爲子母用.  二十二年五月中贊洪子藩上書: 國用金銀爲重而無出處宜令東西各房行役各官新除行役所*?{斂}物件內三分取二以補國用.

#高麗史79卷-志33-食貨2-貨幣-007
忠惠王元年四月始用新小銀甁一當五綜布十五匹禁用舊甁.

#高麗史79卷-志33-食貨2-貨幣-008
恭愍王五年九月都堂令百司議幣諫官獻議曰: “本國近古以碎銀權銀甁之重爲幣而以五升布翼以行之及其久也不能無弊銀甁日變而至于銅麻縷日?而不成布議者欲復用銀甁愚等以爲一銀甁其重一斤其直布百餘匹今民家蓄一匹布者尙寡若用銀甁則民何以貿易哉? 或議曰: ‘宜用銅錢.’ 然國俗久不用錢一朝遽令用之民必興謗. 或曰: ‘宜用碎銀.’ 然散出民*閒而無標誌則貨幣之權不在於上亦爲未便. 今銀一兩其直八匹宜令官鑄銀錢錢有標誌隨其兩數輕重以准帛穀多寡比之銀甁鑄造易而用力少比之銅錢轉輸輕而取利多官民軍旅庶幾有便. 凡産銀之所復其居民令採納官其國人所蓄銀器悉令納官鑄錢以與之幷用五升布則公私便矣. 且其布子自丁酉爲始納官標印然後方許買賣其掌印之官內則京市署主之御史臺考之外則知官以上主之存撫按廉以時*?{糾}察如有用無印布及掌印看循任縱者?理以法則數年之*閒將見詐僞絶而物價平矣.”

#高麗史79卷-志33-食貨2-貨幣-009
恭讓王二年六月以  大明錢貫與本國布匹難以准計今後每一貫准布五匹.  三年三月中郞將房士良上書曰: “天下之*閒雖方殊而俗異其士農工商各以其業資其生以有易無彼此通用者錢也自禹鑄塗山用設九府以來至于今通行者無他其質堅貞其用輕便火不燒水不濕貿遷而益光致遠而無咎鼠不能耗刃不能傷一鑄之成萬世可傳故天下寶之. 本朝?布之法出於東京等處若干州郡且此布之幣用無十年之久乍遭烟濕便爲?朽縱盈公?未免鼠漏之傷願立官鑄錢兼做楮幣爲貨一禁?布之行.” 王納之.  四月命三司會計中外錢穀出納.  七月都評議使司奏: 罷弘福都監爲資贍楮貨庫請造楮幣曰: “竊聞禹九年水湯七年旱以歷山莊山之金?鑄幣以救民困至周太公又立九府?法此錢貨之始也. 自漢至今代各有錢若宋之會子元之寶?則雖變錢法實祖其遺意盖亦莫非備?患而便民用也吾東方之錢如三韓重寶東國通寶東國重寶海東重寶東海通寶載之於中國傳籍盖可考也近古又造銀甁爲貨皆與布匹子母相權後因法弊銅錢銀甁俱廢不行遂專用五綜布爲貨. 近年以來布縷??漸至於二三升女功雖勞而民用不便輸之則牛汗積之則鼠耗商買不行米穀?貴盖由於此. 今殿下勵精圖治政化更新唯此一事尙循舊弊如有一二年水旱之災數十萬軍旅之費則將何以處之? 爲今之計銀銅旣非本國所産錢甁之貨卒難復行宜令有司?酌古今依倣會子寶?之法置高麗通行楮貨印造流布與五綜布相兼行使聽民*閒買賣諸物及赴京外倉庫場所折納諸色米貢物貨其?縷之布一切禁之庶爲便益.”  四年四月侍中沈德符等上言: “一曰革資贍楮貨庫其已印楮貨還合作紙其印板則令燒毁之; 二曰國家錢財出納都評議使司於該司直行文牒而該司以其原額及?費之數每當月晦輒報三司.”

#高麗史79卷-志33-食貨2-貨幣-010
○市? 顯宗五年六月三司奏: “物價騰??布一匹直米八斗雖因歲稔乃穀賤何? 請量其輕重增損其價.” 從之.

#高麗史79卷-志33-食貨2-貨幣-011
肅宗七年九月制曰: “四民各專其業實爲邦本今聞西京習俗不事商業民失其利留守官其奏差貨泉別監二員日監市肆使商賈咸得懋遷之利.”

#高麗史79卷-志33-食貨2-貨幣-012
忠烈王三年二月出?令諸王百官以至庶民出米豆有差以充茶丘軍馬粮料時銀幣一斤直米五十餘石及張?三日直米四十餘石聞茶丘還收其?市價復高.  八年六月都評議使司榜曰: “民生之本在於米穀白金雖貴不救飢寒自今銀甁一事折米京城率十五六石外方率十八九石京市署視歲??以定其價.”  九年七月監察司出?: 舊例銀甁直米二十石今改定十石. 九月以市人不行貿易乃許復舊.

#高麗史79卷-志33-食貨2-貨幣-013
忠肅王十五年十二月資贍司狀申: 銀甁之價日賤自今上品甁折?布十匹貼甁折布八九匹違者有職徵銅白身及賤人科罪判可. 時鑄銀甁雜以銅銀少銅多故官雖定價人皆不從.

#高麗史79卷-志33-食貨2-貨幣-014
忠惠王後四年七月令各寺院買古銅甁隨等差以進少不下三十口甁價更高.

#高麗史79卷-志33-食貨2-貨幣-015
恭愍王十一年十一月米四斗直布一匹金銀價賤或有金一錠米當五六石中外皆然.

#高麗史79卷-志33-食貨2-貨幣-016
辛禑七年八月京城物價?貴*?{商}賈爭利錐刀崔瑩疾之凡市物令京市署評定物價識以稅印始許買賣無印識者將鉤脊筋殺之於是懸大鉤於署以示之市人震慄事竟不行.

#高麗史79卷-志33-食貨2-貨幣-017
恭讓王三年三月中郞將房士良上書曰: “司馬遷曰: ‘用貧求富農不如工工不如商刺繡文不如倚市門.’ 臣亦以謂四民之中農最苦工次之商則遊手成群不蠶而衣帛至賤而玉食富傾公室僭擬王侯誠理世之罪人也. 竊觀本朝農則履畝而稅工則勞於公室商則旣無力役又無稅錢. 願自今其紗羅綾*?{段}?子?布等皆用官印隨其輕重長短逐一收稅潛行買賣者?坐違制.”

#高麗史79卷-志33-食貨2-?法-000
?法.

#高麗史79卷-志33-食貨2-?法-001
○國家所資?利最大國初之制史無可攷.

#高麗史79卷-志33-食貨2-?法-002
忠烈王十四年三月始遣使諸道??.  十八年七月分遣?稅別監于慶尙全羅忠淸三道.  二十一年七月又遣?稅別監於慶尙全羅道.  二十二年六月中贊洪子藩上書曰: “?之有稅已有定額今於州縣强行科*?{斂}誠宜禁之.”  二十四年正月忠宣王卽位敎曰: “?稅自古天下公用今諸宮院寺社與勢要之家皆爭據執不納其稅國用不足有司窮推除罷.”

#高麗史79卷-志33-食貨2-?法-003
忠宣王元年二月傳旨曰: “古者??之法所以備國用也本國諸宮院寺社及權勢之家私置?盆以專其利國用何由可贍? 今將內庫常積倉都?院安國社及諸宮院內外寺社所有?盆盡行入官?價銀一斤六十四石銀一兩四石布一匹二石以此爲例. 令用?者皆赴義?倉和買郡縣人皆從本管官司納布受?若有私置?盆及私相貿易者嚴行治罪.” 於是始令郡縣發民爲?戶又令營置?倉民甚苦之. 楊廣道?盆一百二十六?戶二百三十一; 慶尙道?盆一百七十四?戶一百九十五; 全羅道?盆一百二十六?戶二百二十; 平壤道?盆九十八?戶一百二十二; 江陵道?盆四十三?戶七十五; 西海道?盆?戶幷四十九諸道?價布歲入四萬匹.

#高麗史79卷-志33-食貨2-?法-004
忠肅王五年五月下敎: *大尉王{太尉王}深慮朝聘之需不給以諸道?盆悉屬民部平價給?以利公私今?場官先徵價布?不及民者十常八九其考未受?者悉給之.  八年三月民部以京中四?鋪所賣?皆歸權勢親故不及?賤榜曰: “非受本部牒者不得賣.”  十二年十月下敎: 各處?戶人有定數貢有定額近年以來?戶日損貢數仍存內外管?官不行察?以逋戶貢?加徵貢戶以充本數民甚苦之如有逋逃者所在官司推還本役其有未得根尋與夫故沒無後者?除貢數諸倉貢民亦依此例.  後八年監察司?示禁令: ?鋪之設本爲和賣惠及貧民近者各鋪之吏不畏公法惟務徇私至使鰥寡孤獨不得貿易深爲未便今後和賣者?察究理.

#高麗史79卷-志33-食貨2-?法-005
忠惠王元年七月置五道?場別監尋罷之.

#高麗史79卷-志33-食貨2-?法-006
恭愍王六年九月分遣諸道?鐵別監右*?{諫}議李穡起居舍人田祿生右司諫李寶林左司諫鄭樞等上書論?鐵別監之弊曰: “今特遣別監以?鐵爲名民聽必駭下一新令吏緣爲奸弊生百端別監必欲多得稅布因而要寵民不受?無異平日納布之苦今益甚矣. 若令存撫按廉行之民以爲常不至驚駭持以歲月課其功緖民不敢違必有成?. ?永陵之時凡所聚*?{斂}無所不爲獨於?鐵別監一試之而不復議. ?今一遵祖宗之法以淸明爲治而議及於此恐爲盛代之累.” 王召宰相臺省問?鐵利害穡寶林稱疾祿生樞固執前議左諫議南兢與同列素不相能獨曰: “遣之便.” 左侍中廉悌臣亦言: “?鐵使業已定矣不可改也.” 王從之.  九年四月除各道?稅.  十一年十月自諸君宰樞至成衆愛馬令納布一匹給?.  是年密直提學白文寶上箚子: 忠宣王時所定?戶因散亡元額日?朔?不足然民*閒朔布則一依前例收納故?沒布在吏緣爲奸民雖納布而未受一升之稅今後以?多寡准布之數均給以此爲式.  十二年五月敎曰: “?法之設本以裕國便民法久弊生反爲民患宜令各道存撫按廉使取勘?戶見數給?方許納布.”  十九年十二月門下府啓曰: “??之法尙矣是以先王置?倉於濱海之州乃令深陸之民納稅和賣以通上下之利近者法久弊生納稅而未受者或至十年民無所賴私販遽興非先王之本意也請自今令?戶安其所業又使守令償民所納仍禁私販.” 王從之.

#高麗史79卷-志33-食貨2-?法-007
恭讓王二年八月都堂啓: 東西兩界境連上國且因水旱民生艱難請??稅從之.  三年七月都堂啓: ?鐵國課之大者本朝鐵人皆私之而官未立法宜置冶官鐵戶一如?法以資國用. 上從之然事竟不行.

#高麗史79卷-志33-食貨2-科*?-000
科*?{斂}.

#高麗史79卷-志33-食貨2-科*?-001
○凡國有大事用度不敷則臨時科*?{斂}以支其費焉.

#高麗史79卷-志33-食貨2-科*?-002
毅宗十一年十月以太府寺油蜜告?徵*?{斂}諸寺院以充齋醮之費.

#高麗史79卷-志33-食貨2-科*?-003
高宗十三年三月令諸王及大小臣民出豆有差以助元軍屯田牛料.  十八年十二月令百官出衣有差以助國?諸王宰樞以上卷錦二色綾衣三四品二色綾衣五品權?以上?紬衣各一領.  四十年十二月以進奉及饋遺蒙古諸官人永寧公妃主妃母洪福源等金銀布帛不可勝計府庫皆竭令文武四品以上出白金一斤五品紵布四匹權?以上三匹八品以上一匹以充其費.  四十六年四月遣太子?奉表如蒙古文武四品以上各出白金一斤五品以下出布有差以充其費.

#高麗史79卷-志33-食貨2-科*?-004
元宗元年十月中書門下奏: “收外官銀器於新興倉以支國用.”  二年四月遣太子諶如蒙古賀平阿里?哥時宰樞至四品人出銀一斤五品人出白紵布二匹六品一匹七八九品二人幷一匹以助行李之費.  五年七月命外方各道科*?{斂}白銀以備親朝盤纏.  七年七月權臣金俊令四品以上出銀有差充國?.  十一年十一月命宗室百官出紬絹有差. 以供軍衣.  十二年二月命有司*?{斂}銀物布貨宰樞各出白銀一斤三品紵布四匹四品三匹五六品二匹七八品一匹以充親朝之費.  十一月以蒙古軍馬久留府庫?竭供給不支*?{斂}馬料于京中戶二石民多逃散乃?一石.  十三年十二月又*?{斂}馬料于各品三品六石四品五石以至微官收*?{斂}有差.  是月世子諶如元出大府黃金三斤七兩長興庫白金四百三十斤七兩興王寺一百五十斤安和寺一百斤普濟寺七十斤又令宰樞承宣以上各出一斤以充行纏.  十四年二月令六品以上出酒有差以餉軍士六品以下輸馬料于開城又令諸王宰樞四品以上各出馬一匹五六品二幷出一匹或奪民馬以換軍士瘦馬.  五月令百官出銀有差以充世子嘉禮之費.

#高麗史79卷-志33-食貨2-科*?-005
忠烈王元年三月以帑藏?竭*?{斂}白金諸王宰樞承宣班主八兩; 宰樞致仕及三品六兩; 三品致仕及四品四兩; 五品三兩; 六品二兩以充使客之求.  十二月置盤纏色*?{斂}銀諸王宰樞承宣班主一斤宰樞致仕者正三品十三兩從三品十一兩以至權務尉正各出有差坊里二戶幷一兩又*?{斂}銀及紵布于各道.  四年正月令諸王宰樞至權務出草料有差以餉?都茶丘軍馬二月又令諸王至權務出?豆以給?都茶丘軍馬.  十二月宰樞請親朝許之令自諸王至五六品出細紵布有差以充國?.  五年十月*?{斂}諸王百僚銀紵有差以充盤纏.  十四年十月兩府宰樞議: 先王設倉?儲蓄積以充國用而備凶荒比來郡縣罹患賦稅多欠百官月俸且未准給國家如有不虞之需將何以支? 宜立直倉員吏據兩班祿科田數當秋科*?{斂}以贍其用從之. 於是張榜約日*?{斂}米隨品有差至於工商賤隸科等收納.  十五年二月遼東饑元遣張守智等令本國措辦軍粮十萬石轉于遼東王命群臣出米有差: 諸王承旨以上七石; 致仕宰樞三品以上五石; 散官宰樞三石; 散官三品二石; 致仕三品顯任四品四石; 散官四品一石; 五品三石; 散官五品八斗; 侍衛將軍六品二石; 七八品?上副使僧錄職事一石; 九品?外副使八斗; 權務隊正別賜散職七斗; 軍官百姓公私奴婢以五斗三斗爲差; 富商大戶三石中戶二石小戶一石各道輸米有差唯除東界平壤二道.  三月又令群臣加出米有差: 諸王宰樞承旨班主十三石; 致仕宰樞顯官三品十石; 散官宰樞四石; 致仕三品東西四品七石; 散官三品三石; 東西五品六石; 散官四品二石; 東西六品侍衛將軍五石; 散官五六品一石; 東西七八品?上副使及僧錄職事二石; 東西九品?外副使一石; 權務隊正八斗; 有官守散職五斗; 近侍左右番二十石; 茶房左右番二十石; 三都監五軍二十石; 阿?赤三十石; 禁內學館十五石; 鷹坊四番一百石; 大殿忽赤三番一百石; 巡馬左右番一百石; 漢語都監宮闕都監各二百石; 國?色元成殿僚屬世子府僚屬各十石; 世子府忽赤三番二十石; 商賈人五石; 僉議府密直重房將軍房三十石; 典理監察軍簿版圖典法六衛五部觀候司天詹事府十石; 通禮門十五石; 雜類五斗; 諸寺社二百石; 四大業一百石. 時王別置御庫名曰內房庫使黃門一人掌之分遣朝臣于各道稱爲勸農使擇公私良田聚民耕種除其貢賦. 又牒郡縣戶*?{斂}銀紵皮幣油蜜至於竹木花果悉皆徵納輸之內庫. 勸農使?得六品而往者不數年*閒超拜大官或登樞府由是爲勸農使者爭以?克聚*?{斂}爲事郡縣日益凋弊. 內庫之物上卽分賜諸黃門及左右嬖幸亦無所儲.  十五年八月元以海都兵犯邊遣使徵兵令諸王時散百官出?布有差以給北征軍.  十八年八月令百官出銀紵布有差以充入朝盤纏之費.  二十一年四月遣大將軍劉福和祗候金之兼等送錢幣于世子時世子請婚其費不?內則七品以上科*?{斂}白金外則?慶尙道甲午年租稅分給郡縣每白金一斤折米三十石徵求急於星火民甚苦之. 又遣中郞將宋瑛等航海往益都府以麻布一萬四千匹市楮幣王欲親往爲世子行聘禮乃於全羅忠淸兩道家抽麻布以軍粮抑買怨?益興.  二十二年六月中贊洪子藩上書: 國用漸乏除積勞者有功者從王入朝者外新除官者隨品納稅以資國用.  二十八年六月令城中人家出細紵布有差以資國?.

#高麗史79卷-志33-食貨2-科*?-006
忠肅王三年四月令宰樞至九品皆出紵布有差以*?{支}國用.  十五年十二月王將入朝置盤纏都監令各品及五部坊里出白紵布有差又於京畿八縣民戶*?{斂}布有差. 於是奸吏因緣橫*?{斂}中外騷擾內臣又因內出甁子市米誅求無已兩府患之欲遣察訪于五道以救民?內人從中止之.  十七年四月兩府以行邸用度不足科*?{斂}文武官布貨抽索富人財.

#高麗史79卷-志33-食貨2-科*?-007
忠惠王四年三月政丞蔡河中等請?職稅. 先是嬖人寗夫金承命往江陵道索人參時參貴不多得懼王罪己擅徵職稅還說王曰: “臣於江陵道見有職者退居鄕里病民頗衆故臣爲殿下徵其職稅藏諸州郡以待上命有職居外者非獨江陵五道皆然若從臣計有利於國.” 王納之代言閔渙勸之. 於是分遣嬖人諸道徵職稅六品以上布百五十匹七品以下百匹散職十五匹. 人聞令下或?家登山或乘舟而遁焚山澤而索之禍及於族民甚怨之故河中等請除其弊王欲從之渙又勸之徵稅益急. 慶尙道有一散員同正者貧甚賣盡家産不充其額其女痛父被辱斷髮貿布以納父及女皆縊死. 又徵船稅雖無舟者亦被其害其船稅財帛巨萬途道轉輸牛馬?斃沿海州郡之民逃匿山島至有漕運不通. 王雖*?{淫}縱無道至於商財計利分析絲毫常事經營奪人田民盡屬寶興庫群小托付爭相進計以?其奸由是擧國騷擾.  八月復徵職稅.  十月令諸君宰樞下至權務出材木有差以創新樓.

#高麗史79卷-志33-食貨2-科*?-008
忠定王元年七月命置路次盤纏色令百官出紵布有差.

#高麗史79卷-志33-食貨2-科*?-009
恭愍王三十一年九月以調度不給增*?{斂}於民大戶米豆各一石; 中戶米豆各十斗; 小戶米豆各五斗名之曰無端米民甚苦之.[無端方言無妨.]

#高麗史79卷-志33-食貨2-科*?-010
辛禑二年九月以軍餉不足收品米有差三四品三石五六品二石其餘從品秩而降時官爵猥濫工商賤隸皆冒受故品米之出多額焉.  五年三月置盤纏色令諸君兩府至九品時散勿論各出五升布隨品有差.  十年八月令兩府至六品出金銀有差又括*?{斂}諸道以充歲貢是月都堂取魯國大長公主眞殿金銀器以充其不給.  十一年十一月令國人隨官品出馬以充歲貢.  十三年二月令兩府下至巫覡術士出馬有差以充進獻一品出大馬二匹. 六月李仁任以進獻不敷元數三百餘匹令省宰各出馬八匹樞密六匹.

#高麗史79卷-志33-食貨2-科*?-011
恭讓王四年二月令百官出馬有差以充進獻.

#高麗史79卷-志33-食貨2-借貸-000
借貸.

#高麗史79卷-志33-食貨2-借貸-001
○凡公私借貸以米十五斗取息五斗布十五匹取息五尺以爲恒式.

#高麗史79卷-志33-食貨2-借貸-002
成宗元年十月制: 令民*閒貸債出息者子母相?更勿取息.

#高麗史79卷-志33-食貨2-借貸-003
顯宗二十二年五月令公私貸民穀米者只取其本?其息.

#高麗史79卷-志33-食貨2-借貸-004
靖宗九年十二月判: 諸公私米布貸者身歿後勿許追徵.

#高麗史79卷-志33-食貨2-借貸-005
文宗元年立子母停息之法貸一石者秋納一石五斗二年一石十斗三年二石四年停息五年三石六年後停息.

#高麗史79卷-志33-食貨2-借貸-006
肅宗六年五月詔曰: “朕以長生庫積粟旣多出?取息今聞歲久粟腐民或病之其令管勾員貿銀布以除其弊.”

#高麗史79卷-志33-食貨2-借貸-007
仁宗五年三月詔曰: “無以官庫陳穀抑配貧民强取其息又無以陳朽之穀强民?米.”

#高麗史79卷-志33-食貨2-借貸-008
明宗十八年三月下制: 各處富强兩班以貧弱百姓?貸未還劫奪古來丁田因此失業益貧勿使富戶兼幷侵割其丁田各還本主.

#高麗史79卷-志33-食貨2-借貸-009
忠烈王三十四年十一月忠宣王下敎: 一市肆商賈貿遷有無資生在前迎送國?宴禮諸色官虛給文契取用百物不還其直甚者公然攬奪怨?不少宜令各司檢考文契如數歸還今後盡行雇買不得騷擾; 一外方民吏無因科*?{斂}煩重至有轉賣男女貸物納官積年未還實可哀矜宜速公還其直付其父母.

#高麗史79卷-志33-食貨2-借貸-010
忠肅王五年五月下敎: 償債之法止子母停息而貪利之人增息無限貧者賣妻?子亦不能償其本息相當而猶責償者收取文契以給貸者.  十二年十月下敎: 公私諸債年月雖多止還一本一利如有倒換文契恣行不法者官治其罪貧民未償宿債賣其子女者所在官司贖還父母役使歲月旣准其價官收文契各令放還.

#高麗史79卷-志33-食貨2-借貸-011
恭愍王元年二月宥旨: 公私息錢雖積年月止還一本一利其寺院常住息錢取利不等或過二分有司量宜定法毋使任意取息貧民?子女如過三年不放者監察司按廉使痛加理罪.  五年六月敎曰: “富戶稱貸取息利中生利貧民朝不謀夕典賣子女甚可哀也仰監察典法司按廉使臨民官盡心?察凡利中息利者悉皆禁斷.”  十一年密直提學白文寶上箚子: 貧民歲耕數畝租稅居半故不能卒歲而乏食至明年東作之時稱貸富戶之粟以備種食今官吏不恤民患以禁富民縱貸倍息自後勸勉富民優其假貸依例子母停息貸者延引歲月而妄訴債主者當科其罪.  十二年五月敎曰: “債負無文契元借錢人已物故者斷自辛丑十一月以前?不許追徵其質當子女者計傭令歸父母.”  二十年十二月敎曰: “債負止於一本一利貪利之徒不畏公法取息無已重困吾民仰中外官司取勘元契果有違犯者將本錢沒官利錢還付貸者貧民或有賣子女者計傭償直令還父母.”

#高麗史79卷-志33-食貨2-借貸-012
辛禑元年二月宥旨: 一外吏上京因各司催納貢物及徵拖欠稱貸私錢倍償其直害及於民仰都評議司置常平濟用庫止取其本以便借用其外方州府亦令置之除任領內倍償之弊各官司除都評議司行移外毋得擅行徵納; 一公私營息錢糧止取一本一利貸者不在毋令徵及族人有取利中之利徵還貸者洪武八年二月十三日以前典當子女無論久近?許放還.  四年十二月憲司上*?論時弊: 諸道公庾所儲米豆貧民多?利其無滋息累歲不納按廉守令互相遞代不能*?{糾}察因此國用日就虛竭乞依元?之額督徵輸倉自今於一石取息三斗以救其弊.

#高麗史79卷-志33-食貨2-借貸-013
恭讓王元年十二月大司憲趙浚等上*?: 凡公私滋息一本一利耳比來貨殖之徒惟利是視一本之利或至于十倍假貸之徒?妻賣子終不能償故國家已有禁令今供辦都監寶米滋息無窮至使貸者喪家失業非國家恤民之意也願自今一本一利毋得剩取.

#高麗史79卷-志33-食貨2-漕運-000
漕運.

#高麗史79卷-志33-食貨2-漕運-001
○國初南道水郡置十二倉忠州曰德興原州曰興元牙州曰河陽富城曰永?保安曰安興臨陂曰鎭城羅州曰海陵靈光曰芙蓉靈岩曰長興昇州曰海龍泗州曰通陽合浦曰石頭又於西海道長淵縣置安瀾倉倉置判官州郡租稅各以附近輸諸倉翌年二月漕運近地限四月遠地限五月畢輸京倉. 限內發舡因風失利梢工三人以上水手雜人五人以上幷米穀漂沒者勿徵限外發舡梢工水手三分之一敗沒者其官色典梢工水手等平均徵納.

#高麗史79卷-志33-食貨2-漕運-002
成宗十一年定漕船輸京價. 運五石價一石通潮浦[前號末潮浦泗州通陽倉在焉.]螺浦[前號骨浦合浦縣石頭倉在焉.]; 運六石價一石波平浦[前號夫沙浦樂安郡.]潮陽浦[前號沙飛浦昇平郡海龍倉在焉.]風調浦[前號馬西良浦.]海安浦[前號麻老浦光陽郡.]安波浦[前號冬鳥浦兆陽縣.]利京浦[前號召丁浦麗水縣.]麗水浦[前號金遷浦大原郡.]銀蟾浦[前號蟾口*(??){蟾口浦}平原郡.]; 運八石價一石潮東浦[前號薪浦靈岩郡長興倉在焉.]南海浦[前號木浦通義郡.]通津浦[前號置乙浦羅州海陵倉在焉.]德浦[前號德津浦務安郡.]?岡浦[前號白岩浦陰竹縣.]黃麗浦[前號黃利內地.]海葦浦[前號葦浦長淵縣.]; 運九石價一石利通浦[前號屈乃浦合?郡.]勵涉浦[前號主乙在希安郡.]芙蓉浦[前號阿無浦靈光郡芙蓉倉在焉.]速通浦[前號所津浦承化郡.]朝宗浦[前號鎭浦臨陂郡鎭城倉在焉.]濟安浦[前號無浦保安郡安興倉在焉.]古?浦[前號大募浦安山郡.]西河郡浦[前號?州.]; 運十三石價一石利涉浦[前號葛城浦?山縣.]風海浦[前號松串浦海?郡.]懷海浦[前號居伊彌浦新平郡.]便涉浦[前號打伊浦牙州河陽倉在焉.]; 運十五石價一石媚風浦[前號夫*?浦{夫支浦}漢南郡.]息浪浦[前號加西浦.]白川浦[前號金多川浦大川郡.]; 運二十一石價一石潮海浦[前號省草浦.]淸水浦[前號加乙斤實浦.]廣通浦[前號津浦孔岩縣.]楊柳浦[前號楊等浦金浦縣.]德陽浦[前號所*?浦{所支浦}德陽郡.]靈石浦[前號召斤浦.]居安浦[前號居乙浦金浦縣.]慈石浦[前號甘岩浦同縣.]; 運十石價一石澄波浦[前號登承浦.]安石浦[前號犯貴伊浦.]柳條浦[前號柳頂浦.]梨花浦[前號梨浦.]?花浦[前號花因守寺浦.]丈?浦[前號仰?浦?川寧郡.]陽原浦[前號荒津浦.]花梯浦[前號花連梯浦.]恩波浦[前號仇知津.]虞山浦[前號山尺浦.]神魚浦[前號小神寺浦?楊根郡.]; 運十八石價一石尙原浦[前號上津村浦淮安郡.]和平浦[前號無限浦.]鹵水浦[前號未音浦廣陵郡.]從山浦[前號居知山浦同郡.]; 運二十石價一石德原浦[前號置音淵浦廣陵郡.]深原浦[前號果州浦.]同德浦[前號同志浦淮安郡.]深逐浦[前號下置音淵浦始興郡.]丹川浦[前號赤於浦同郡.].

#高麗史79卷-志33-食貨2-漕運-003
靖宗朝定十二倉漕船之數石頭通陽河陽永?鎭城芙蓉長興海龍海陵安興各船六??哨馬船一船載一千石德興二十?興元二十一??平底船一船載二百石.

#高麗史79卷-志33-食貨2-漕運-004
文宗三十三年正月判: 公私漕運穀米梢工水手等托爲敗船溺水私自分用者?令徵之.

志卷第三十三.


#高麗史80卷-志34-00-00-00-000
志卷第三十四. 高麗史八十.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史80卷-志34-食貨3-00-00-000
食貨*(三).

#高麗史80卷-志34-食貨3-祿俸-00-000
祿俸[妃主宗室文武班權務官東宮官致仕官西京官外官州鎭將相將校雜別賜諸衙門工匠別賜].

#高麗史80卷-志34-食貨3-祿俸-00-001
○高麗祿俸之制至文宗大備以左倉歲入米粟麥摠十三萬九千七百三十六石十三斗隨科准給內而妃主宗室百官外而三京州府郡縣莫不有祿以養廉恥而以至雜職胥史工匠凡有職役者亦皆有常俸以代其耕謂之別賜西京官祿以西京*大倉歲輸西海道稅粮一萬七千七百二十二石十三斗給之外官祿半給於左倉半給於外邑高元以後國家多故倉?虛竭祿秩不如元科宰相之俸數斛而已今取其制之可攷者具列于後.

#高麗史80卷-志34-食貨3-祿俸-妃主祿-001
○妃主祿文宗三十年定: 二百三十三石五斗[諸院主]二百石[貴淑妃諸公主宮主].

#高麗史80卷-志34-食貨3-祿俸-妃主祿-002
仁宗朝更定: 三百石[王妃]二百石[貴淑妃諸公主宮主].

#高麗史80卷-志34-食貨3-祿俸-宗室祿-001
○宗室祿文宗三十年定: 四百六十石十斗[公]四百石[侯]三百五十石[尙書令]三百石[守太尉侯]二百四十石[守司徒司空伯]二百二十石[司空].

#高麗史80卷-志34-食貨3-祿俸-宗室祿-002
仁宗朝更定: 六百石[國公]三百五十石[諸公尙書令]三百石[諸侯]二百四十石[諸伯]二百二十石[諸守司空].

#高麗史80卷-志34-食貨3-祿俸-文武班祿-001
○文武班祿文宗三十年定: 四百石[中書尙書令門下侍中]三百六十六石十斗[中書門下侍郞]三百五十三石五斗[諸殿大學士?知政事中樞院使同知院事]三百三十三石五斗[左右僕射]三百石[六部尙書左右常侍御史大夫中樞院副使簽書院事翰林學士承旨三司使中樞院直學士判閣門事上將軍]二百八十石[試六尙書左右常侍]二百四十六石十斗[判禮賓衛尉大府司宰*大僕事]二百三十三石五斗[六卿秘書殿中監尙書左右丞國子祭酒判將作少府事大將軍]二百十三石五斗[試六卿秘書殿中監尙書左右丞國子祭酒]二百石[直門下判司天*大醫事吏部諸曹侍郞給事中中書舍人御史中丞將軍]一百八十石[試諸侍郞給事中中書舍人御史中丞]一百七十三石五斗[司天監左右諫議將作少府軍器監]一百六十石[引進使試*?{諫}議將作少府軍器監]一百五十三石五斗[*大醫監六少卿國子司業秘書殿中將作少府少監內常侍閣門使試引進使]一百四十石[試*大醫監六少卿國子司業秘書殿中將作少府少監]一百二十石[司天軍器少監左右司吏部諸曹郞中御史雜端秘書殿中丞起居郞起居舍人閣門副使中郞將]一百石[起居注試司天軍器少監左右司吏部諸曹郞中御史雜端秘書殿中丞]九十三石五斗[侍御史]八十六石十斗[左右司吏部諸曹員外郞左右補闕殿中侍御史六局奉御郞將]八十六石四斗[*大醫少監]八十三石五斗[試起居郞起居舍人]八十石[引進副使太史令]七十三石五斗[試*大醫少監左右司吏部諸曹員外郞六局奉御]六十六石十斗[司天四官正殿中內給事左右拾遺六衛長史七寺丞侍御醫試引進副使太史令*大初春德門重光殿侍衛]六十三石五斗[閣門祗候]六十石[諸陵*大廟令試四官正]五十三石五斗[秘書郞國子大府將作丞內庫使試諸陵*大廟令]四十六石十斗[門下錄事中書注書六局直長軍器丞別將試秘書郞國子大府將作丞內庫使]四十六石[內殿崇班]四十石五斗[司天丞]四十石[尙書都事七寺主簿少府將作國子主簿試軍器丞門下錄事中書注書]三十六石十斗[試尙書都事七寺主簿少府將作國子主簿]三十三石五斗[掖庭內侍伯散員]三十三石[試司天丞]三十石[國子博士東西頭供奉官]二十七石[大學博士試國子博士]二十六石十斗[太師太傅太保*大尉司空司徒中尙*大倉*大官*大盈*大樂掌冶供驛內園典廐令*大史丞司天主簿左右侍禁]二十五石[試大學博士]二十三石十斗[試掖庭內侍伯]二十三石五斗[左右班殿直校尉試中尙*大倉*大官*大盈*大樂掌冶供驛內園典廐令]二十二石五斗[諸陵*大廟丞]二十石[四門博士武學博士六衛錄事中尙京市丞軍器主簿都染雜織良?司儀典獄守宮令內庫副使靈臺郞保章正秘書校書郞殿前承旨試諸陵*大廟丞]十八石[正陽殿侍衛]十六石十斗[諸殿學士*大倉*大官*大盈*大樂掌冶供驛內園典廐丞都校掌牲令諸王府典籤內謁者翰林醫官*大醫博士丞律學博士太史?壺正隊正]四十石[內謁者監]十三石五斗[三司副使]十石[國學學正學錄都染雜織良?司儀典使守宮都校掌牲丞太史司辰司曆監候尙藥醫佐尙食食醫尙乘司庫司?秘書正字律學助敎司天卜正博士書?博士呪?博士諸王府錄事*大醫助敎醫正].

#高麗史80卷-志34-食貨3-祿俸-文武班祿-002
仁宗朝更定: 四百石[門下侍中中書令]三百六十六石十斗[門下平章中書平章]三百三十三石五斗[?知政事左右僕射]三百石[六部尙書左右常侍御史大夫判閣門事上將軍]二百五十石[判國子監事守*大尉]二百四十六石十斗[判五寺三監事國子大司成]二百三十三石五斗[國子祭酒秘書殿中監大府*大僕禮賓衛尉司宰卿尙書左右丞判少府將作事大將軍試六尙書左右常侍御史大夫攝上將軍]二百十三石五斗[試國子大司成]二百石[判*大醫司天事諸曹侍郞給事中中書舍人御史中丞諸將軍試祭酒五寺卿左右丞秘書殿中監攝大將軍]一百七十三石五斗[少府將作軍器司天監判*大廟事]一百六十石[閣門引進使]一百五十三石五斗[*大醫監國子司業閣門使五寺少卿秘書殿中少府將作少監試諸曹侍郞給舍中丞少府將作軍器司天監]一百二十石[司天軍器少監閣門副使諸曹郞中起居舍人起居郞秘書殿中丞諸中郞將試*大醫監司業少卿將作少府秘書殿中少監閣門引進使閣門使攝將軍]九十三石五斗[侍御史]八十石[閣門引進副使太史令]七十六石十斗[殿中侍御史左右司*?{諫}*大醫少監六局奉御閣門通事舍人諸曹員外郞試秘書殿中丞諸曹郞中引進副使起居郞起居舍人司天軍器少監近仗諸衛郞將攝中郞將]六十六石十斗[左右正言監察御史殿中內給事四官正諸陵*大廟令試諸曹員外郞奉御閣門通事舍人*大醫少監]五十三石五斗[閣門祗候內庫使七寺丞六衛長史秘書郞尙藥侍御醫試太史令殿中內給事司天四官正]四十六石十斗[軍器丞六局直長門下錄事中書注書試諸陵*大廟令近仗諸衛別將攝郞將]四十石[司天丞掖庭內謁者監七寺主簿尙書都事試閣門祗候六衛長史秘書郞侍御醫七寺丞]三十三石五斗[掖庭內侍伯試門下錄事中書注書軍器丞六局直長近仗諸衛散員攝別將]三十石十斗[太史丞司天主簿*大倉*大官*大盈*大樂掌冶京市中尙內園供驛典廐令左右侍禁試七寺主簿都事司天丞]三十石[國子博士東西頭供奉官]二十七石[大學博士]二十三石五斗[諸陵*大廟丞左右班殿直攝散員校尉]二十石[軍器主簿內庫副使六衛錄事四門博士秘書校書郞明經博士翰林醫官都染雜織司儀守宮良?典獄令京市中尙丞太史靈臺郞保章正試國子博士掖庭內侍伯大學博士司天主簿太史丞諸署七品令]十六石十斗[*大醫丞律學博士太史?壺正掖庭內謁者*大倉*大官*大樂掌冶典廐內園供驛丞都校掌牲令諸王府典籤試諸陵*大廟丞諸衛隊正]十石[秘書正字明經學諭國子學諭學正書?學博士*大醫醫正太史司曆監候司辰司天卜正呪?博士諸王府錄事尙食食醫尙藥醫佐律學*大醫助敎司儀典獄都校掌牲都染守宮良?雜織丞].

#高麗史80卷-志34-食貨3-祿俸-權務官祿-001
○權務官祿文宗三十年定: 六十石[五部八關寶內莊宅使]四十石[都齋奉先庫景靈含慶殿使玄德延慶明福宮使五部八關寶內莊宅副使]二十六石十斗[延德興慶等諸宮東西大悲院使玄德延慶明福宮副使]十六石十斗[都齋奉先庫景靈含慶殿延德興慶等諸宮東西大悲院濟危寶副使]十三石五斗[五部都兵馬錄事八關寶內莊宅刪定四面都監勾覆院判官]十石十斗[翰林院直院寶文閣直閣校勘直史館御書院留院官國子兼直學式目迎送都監典牧司錄事都齋奉先庫景靈含慶殿倉庫行廊都監內弓箭庫判官玄德延慶明福宮?頭聚仙慶仙店錄事]八石十斗[延德興慶等諸宮東西大悲院濟危寶*大常府同文院書籍店都?院給田都監錄事祭器鹵簿都監東西材場判官諸神廟直神堂栗浦直諸窯直九曜堂直諸牧監直延祐安昌宅福昌景昌院典諸殿守護員]八石[諸壇直宮直殿直陵直長源亭直順天館直三司重監]七石[諸眞殿直]六石[勾覆院重監].

#高麗史80卷-志34-食貨3-祿俸-權務官祿-002
仁宗朝更定: 六十石[五部興王都監八關寶內莊宅使]四十石[五部興王都監八關寶內莊宅副使都祭都齋奉先庫含慶殿玄德延慶明福宮使]二十六石十斗[都祭都齋奉先庫含慶殿玄德明福延慶興盛宮副使東西大悲院濟危寶興德昌樂等諸宮使]十六石十斗[興德昌樂等諸宮副使]二十石[直翰林直史?殿前承旨]十三石五斗[式目都監都兵馬五部錄事刪定四面興王都監判官內莊宅八關寶寶文閣校勘等甲科判官錄事御書留院官勾覆院判官]十石十斗[都齋都祭奉先弓箭庫惠民局景靈殿倉庫行廊都監判官迎送都監典牧?頭慶仙店含慶殿玄德延慶明福宮錄事]十石[國學直學]八石十斗[秘書校勘*大常府同文院書籍店祭器鹵簿給田都監東西大悲院濟危寶錄事昌樂承慶等諸宮錄事東西材場判官六窯直諸牧監直都?院延祐宅衙典安昌宅景昌福昌院萬齡殿典諸陵直].

#高麗史80卷-志34-食貨3-祿俸-東宮官祿-001
○東宮官祿文宗三十年定: 三百石[賓客詹事]二百石[少詹事]四十六石十斗[詹事府丞]四十石[詹事府司直春坊通事舍人]三十六石十斗[詹事府主簿]三十三石五斗[試詹事府司直春坊通事舍人]二十六石十斗[太師太傅太保少師少傅少保]二十三石[試詹事府主簿]十六石十斗[左右庶子左右諭德]十三石五斗[侍讀學士家令中允中舍人率更令僕]十石[左右贊善大夫洗馬典內詹事府錄事]六石十斗[司儀郞文學]四石[藥藏郞藥藏丞].

#高麗史80卷-志34-食貨3-祿俸-東宮官祿-002
仁宗朝更定: 四十六石十斗[詹事府丞]四十石[春坊通事舍人詹事府司直]三十三石五斗[試詹事府丞]三十石十斗[詹事府主簿試春坊通事舍人詹事府司直]二十六石十斗[太師太傅太保少師少傅少保]二十石[賓客詹事少詹事知府事充東宮侍衛左右僕射上將軍]十六石[左右庶子左右諭德攝詹事充東宮侍衛六尙書上將軍]十三石五斗[侍講學士中舍人中允家令僕率更令充東宮侍衛大將軍左右司禦率府率左右淸道率府率左右監門率府率左右衛率府率]十石[左右贊善大夫東宮侍讀事典內洗馬左右率府率文學司儀郞宮門郞詹事府錄事]五石[司經率更事率更丞旅賁中郞將]四石[藥藏郞藥藏丞].

#高麗史80卷-志34-食貨3-祿俸-致仕官祿-001
○致仕官祿仁宗朝定: 三百石[門下侍中中書令]一百八十石五斗[門下平章中書平章事]一百六十六石十斗[?知政事左右僕射]一百五十石[尙書上將軍]一百二十三石五斗[判禮賓衛尉大府*大僕司宰寺秘書殿中省事大司成]一百十六石十斗[試尙書判少府將作事左右常侍御史大夫尙書左右丞攝上將軍大將軍五寺三監等官卿監].

#高麗史80卷-志34-食貨3-祿俸-西京官祿-001
○西京官祿文宗三十年定: 二百四十六石十斗[兵戶部尙書]二百二十六石十斗[攝尙書]二百石[大府司宰卿少府監]一百八十六石十斗[攝卿監]一百七十三石五斗[兵戶部侍郞]一百四十六石十斗[攝侍郞軍器監]一百三十三石五斗[大府司宰少卿少府少監]一百十三石五斗[攝少卿少監]九十三石五斗[兵戶部郞中軍器少監]八十石[試郞中軍器少監]六十六石十斗[兵戶部員外郞]五十三石五斗[試員外郞]四十石[大府少府司宰丞左右營長史]三十三石五斗[軍器丞試大府少府司宰丞左右營長史]二十六石十斗[大府少府司宰主簿試軍器丞]二十石[*大倉*大官令試主簿]十六石十斗[軍器主簿良?雜材令試*大倉*大官令]十石[*大倉*大官丞]八石[良?雜材丞]權務官四十石[五部禮儀營作勾覆院四面都監使]二十六石十斗[五部禮儀營作勾覆院四面都監副使]十六石十斗[正設陳設院刪定都監藥店雍和迎仙綾羅店副使]十三石五斗[大悲院諸學院八關寶貨泉務副使]十石十斗[五部禮儀營作勾覆院四面都監判官錄事]八石十斗[正設陳設院刪定都監藥店雍和迎仙綾羅店大悲院諸學院八關寶貨泉務判官醫學院博士].

#高麗史80卷-志34-食貨3-祿俸-西京官祿-002
明宗八年四月更定: 食祿米一年納一萬三千一百三十六石幷移納上京倉轉米稅租幷一萬三千一百三十六石十三斗三升除六曹令丞及別將校尉隊正歲給祿六百二十石燃燈八關齋祭客使等年內用度都計四千三百二十一石二斗及年內別齋祭等不虞之備一千五百石外幷移納上京倉留守員及法曹一員歲給西京倉祿都計三百二十石九升幷以龍岡咸從成州祿位餘田歲入三百五十石三斗一升支給.

#高麗史80卷-志34-食貨3-祿俸-外官祿-001
○外官祿德宗元年七月定: 東京官祿二百五十石[留守]一百三十石[判官]七十石[司錄]六十石[掌書記]三十石[法曹].

#高麗史80卷-志34-食貨3-祿俸-外官祿-002
文宗朝定: 二百七十石[知西京留守事]二百二十三石[東京留守使]二百石[西京副留守南京留守八牧使安西大都護使]一百二十石[南京副留守八牧副使安西大都護副使]一百石[蔚禮金梁?等州防禦使]八十六石十斗[開城府使東西南京判官八牧判官安西大都護判官仁水原公洪俠春東交平谷等州使天安南原長興京山安東等府使古阜靈光靈岩寶城昇平等郡使]六十六石十斗[東京副留守]四十六石十斗[東西南京司錄?軍事禮金?等州防禦副使]四十石[開城府副使東西南京掌書記八牧安西大都護司錄仁水原公洪俠春東交平谷等州副使天安南原京山安東長興等府副使古阜靈光靈岩寶城昇平等郡副使蔚梁州防禦副使白嶺鎭將]三十三石五斗[禮金州防*御{禦}判官]三十石五斗[蔚梁州防禦判官]三十石[開城府判官]二十六石十斗[仁水原公洪俠春東交平谷州判官天安南原京山安東古阜靈光靈岩寶城昇平判官江東江西中和順和江華固城南海巨濟一善管城大*(??){大丘}義城順安基陽遂安瓮津臨陂進禮金堤富城嘉林陵城耽津海陽金溝等縣令白嶺鎭副將]二十石[東西京八牧安西大都護法曹江華一善管城大丘義城順安臨陂進禮金堤富城嘉林陵城耽津瓮津海陽等縣尉]十六石十斗[固城縣尉]十三石五斗[開城法曹].

#高麗史80卷-志34-食貨3-祿俸-外官祿-003
肅宗六年二月判: 外官吏邑祿給公*?{須}租.

#高麗史80卷-志34-食貨3-祿俸-外官祿-004
仁宗朝定: 二百石[西京留守]一百六十六石十斗[東南京留守]一百二十石[安西安北大都護副使安邊安南小都護使八牧副使]八十六石十斗[東西南京判官安邊安南都護副使安北安西都護判官八牧判官諸知州府郡事]六十石[雲龍延昌靜朔麟孟定長義等州寧德定戎平虜威遠寧朔淸塞寧仁宣德元興耀德寧遠等鎭副使]四十六石十斗[西京錄事宣鐵和金梁蔚禮溟?等州副使]四十石[東西南京掌書記安邊安南都護判官安北安西都護八牧司錄兼掌書記諸知州府副使雲龍麟延孟昌義靜朔長定等州判官定戎淸塞平虜威遠寧仁寧朔宣德寧德元興寧遠等鎭判官靜邊永興鎭溟龍津長平朝陽白嶺等鎭將撫渭博嘉肅慈郭殷成順德高文豫龜泰宜交等州副使安義鎭副使]三十三石五斗[宣鐵和金梁禮溟?蔚等州判官龍岡咸從通海永淸金壤瓮津翼嶺高城杆城三陟蔚珍固城巨濟等縣令]二十六石十斗[成順德撫郭嘉龜泰渭肅慈殷高文豫宜谷平春東交水仁原洪公俠昇等州判官昇天天安長興安東京山開城等府判官南原古阜靈岩靈光實城密城判官安義陽岩雲林隘守等鎭將靜邊龍津長平朝陽白嶺等鎭副將鎭溟縣尉西京六縣令江華耽羅長湍海陽遂安嘉林富城金口臨陂進禮金堤南海珍島綾城管城大丘一善義城基陽順安延日東萊萬頃牛峯盈德金浦等縣令]二十三石五斗[龍岡咸從通海永淸高城杆城金壤翼嶺三陟蔚珍瓮津固城等縣尉安戎鎭將]二十石[東西南京安北安西都護黃廣淸忠全羅晉尙龍等州法曹永?樹德等鎭將十三倉判官西京六縣尉嘉林富城臨陂進禮金堤海陽綾城耽羅管城大丘一善江華義城順安東萊遂安等縣尉諸監務]十六石十斗[安南都護法曹溟州?州法曹]十五石十斗[安邊都護法曹]十三石五斗[開城昇平安東京山等府春公洪等州法曹].

#高麗史80卷-志34-食貨3-祿俸-州鎭將相將校祿-001
○州鎭將相將校祿睿宗十六年十一月定: 四十石[中郞將]三十三石[郞將攝中郞將]二十石[攝郞將或十八石]十八石[別將]十四石[校尉]九石[隊正].

#高麗史80卷-志34-食貨3-祿俸-雜別賜-001
○雜別賜文宗三十年定: 過年別賜米五十石[國大夫人]十石[左右番中禁都知行首]八石[御殿侍女左右番件班中禁]七石[左右件都知]六石十斗[三司計史]四石五斗[試三司計史別駕]四石[御殿侍婢老奴]二石[進房燈燭小奴小親侍]稻十三石[大府計史]十石[同一科計史]仕三百日以上別賜米十二石[內侍散職員茶房散職員內侍散職人吏省待詔]十石[中書門下省待詔翰林待詔御引駕]八石[*閒茶房南班員同飯色員衣房員]七石[中書門下直省中樞院直省禮成江船頭行首校尉]六石十斗[尙食局指諭南班員客省承旨孔目都衙女直丹渤海通事]六石[御廚人吏御醬庫南班員茶房人吏宮闕都監枝色員及作上員]五石五斗[臺一科知班閣門承旨]五石[中書門下省中樞院試直省]四石十三斗三升[內庫南班員]四石[臺二科知班臺試知班閣門試承旨閣門一科廳頭中書門下省中樞院借直省]二石十斗[臺二科試知班二科廳頭]仕一百八十日以上別賜米一科十石二科八石[御茶房員吏內供膳殿前承旨]一科六石二科四石[內承旨及供膳].

#高麗史80卷-志34-食貨3-祿俸-諸衙門工匠別賜-001
○諸衙門工匠別賜?以役三百日以上者給之. 文宗三十年定:

#高麗史80卷-志34-食貨3-祿俸-諸衙門工匠別賜-002
軍器監米十石[皮甲匠指諭一牟匠指諭一和匠指諭一]七石[皮甲匠行首指諭副承旨一牟匠行首宣節校尉一和匠行首校尉一白甲匠行首副尉一長刀匠行首陪戎副尉一角弓匠陪戎校尉二]六石[漆匠左右行首校尉二鍊匠左右行首二]稻十五石[白甲行首大匠一長刀行首副匠一弩筒副匠一旗?業行首校尉一]十二石[箭匠左右行首校尉二箭頭匠行首副尉一]十石[皮匠指諭校尉行首大匠各一].

#高麗史80卷-志34-食貨3-祿俸-諸衙門工匠別賜-003
中尙署米十五石[?業指諭一]十石[小木匠指諭承旨行首校尉各一]八石[韋匠指諭承旨一紅?匠行首校尉一朱紅匠指諭副尉一]七石[雕刻*(??){匠}指諭殿前一行首校尉一螺鈿匠一]六石[漆匠左右行首校尉二]稻十二石[花匠校尉一紙匠行首副尉一]十石[珠簾匠行首一竹?匠行首校尉一御盖匠校尉一黃丹匠校尉一梳匠行首校尉一磨匠行首校尉一].

#高麗史80卷-志34-食貨3-祿俸-諸衙門工匠別賜-004
掌冶署米十石[銀匠指諭殿前一和匠指諭內殿前一]七石[銀匠行首校尉二和匠行首校尉二]六石[白銅匠行首副尉一赤銅匠副尉一鏡匠行首校尉一皮帶匠行首校尉二]稻十二石[金箔匠行首校尉一行首大匠一生鐵匠左右行首大匠各一].

#高麗史80卷-志34-食貨3-祿俸-諸衙門工匠別賜-005
都校署米二十石[木業指諭一石業指諭一]十石[木業行首校尉一]稻十五石[雕刻匠指諭殿前一]十石[石匠行首一粧覆匠行首校尉一泥匠行首一].

#高麗史80卷-志34-食貨3-祿俸-諸衙門工匠別賜-006
尙衣局米十石[繡匠指諭一?頭匠殿直同正一]八石[?頭匠指諭承旨一]六石[靴匠行首校尉一帶匠指諭承旨行首校尉各一]稻十二石[?頭匠行首校尉行首副尉各一花匠校尉一]十石[?鞋匠校尉一]七石[笏袋大匠一].

#高麗史80卷-志34-食貨3-祿俸-諸衙門工匠別賜-007
雜織署米七石[?匠指諭承旨同正一行首校尉二]六石[繡匠行首校尉一].

#高麗史80卷-志34-食貨3-祿俸-諸衙門工匠別賜-008
掖庭局米七石[錦匠指諭承旨一]六石[羅匠行首校尉一]稻十五石[錦匠行首大匠一十石[綾匠行首副正一].

#高麗史80卷-志34-食貨3-祿俸-諸衙門工匠別賜-009
尙乘局稻十石[大?匠行首校尉一鞍?匠指諭副尉一鞍褥匠行首校尉一鞍?匠行首副尉一馬匠行首校尉一持馬匠校尉副尉各一].

#高麗史80卷-志34-食貨3-祿俸-諸衙門工匠別賜-010
*大僕寺稻十石[大?匠行首校尉一鞍褥匠行首校尉一]七石[皮匠行首一].

#高麗史80卷-志34-食貨3-祿俸-諸衙門工匠別賜-011
內弓箭庫米七石[角弓匠行首校尉一]稻十二石[箭匠行首校尉一箭頭匠行首副尉一弓袋匠行首校尉一].

#高麗史80卷-志34-食貨3-祿俸-諸衙門工匠別賜-012
*大樂管絃房米一科十石[唐舞業兼唱詞業一笙業師一唐舞師校尉一]八石[御前兩部都廳]七石[琵琶業師校尉閣門使同正]二科八石[杖鼓業師二唐笛業師二鄕唐琵琶業師各一方響業師校尉一??業師一歌舞拍業師一中?業師一].

#高麗史80卷-志34-食貨3-祿俸-00-002
宣宗五年閏十二月判: 文武百官三月前差六月前出官人全祿六月後出官半祿三月後六月前差十月前出官半祿十月後出官除祿.

#高麗史80卷-志34-食貨3-祿俸-00-003
睿宗十年三司改定: 祿折計法大絹一匹折米一石七斗絲?小絹各一匹折七斗小平布一匹折一斗二升五合大綾一匹折四石中絹一匹折一石?紬一匹折六斗常平紋羅一匹折一石七斗五升大紋羅一匹折二石五斗.

#高麗史80卷-志34-食貨3-祿俸-00-004
明宗十年七月左倉別監奏“隨祿科多少以田米四石當粳米三石賜給,” 從之.  十四年正月?文官試職之祿.  十六年九月左倉竭無以頒祿借典牧司所蓄白金六百二十四斤布六千匹將作監布三萬匹以補之.

#高麗史80卷-志34-食貨3-祿俸-00-005
高宗四十六年正月*大倉御史奏: “倉?已?無以頒祿.” 乃以崔?別庫米一萬五千石補四品以下祿俸.  十一月*大倉頒五品祿倉?只給數十人.

#高麗史80卷-志34-食貨3-祿俸-00-006
忠烈王六年十月以修戰艦營宮室右倉?竭不支令左倉量?雜權務封倉祿俸以補右倉之費後有右倉所入抵數輸還然左倉亦竭宰樞封倉?半前科雜權務唯粳麥各一石耳.  九年正月賜武士屬散者六十餘人今年俸政房欲釋怨止謗故有是命.  十四年五月命追給內僚丙戌丁亥兩年祿殿中侍史田儒左倉別監張巡等以謂“倉儲?竭當年祿俸猶未贍宜俟羨餘乃給.” 內僚訴於王下儒等于獄.

#高麗史80卷-志34-食貨3-祿俸-00-007
忠宣王二年八月檢校宰臣請俸者衆李公世朴全之金*도李溫申汝桂趙延壽白?正閔?外餘皆停祿溫宦者也宦者檢校受祿自溫始.

#高麗史80卷-志34-食貨3-祿俸-00-008
忠肅王七年八月下旨“異姓諸君亦除顯官宰樞前者倉官奏降一科給祿未合於理自今與顯官宰樞同科給祿.”  十一年三月敎曰: “食君之祿而二其心非人臣也其上書京師請立瀋王者三品致仕以上皆停祿俸.”  十六年十月廣興倉頒祿時國無紀綱人無廉恥諸衛散員別將等親到倉門或冒受或劫奪*?{糾}正不能*?{糾}治手執鞭杖終不能禁.

#高麗史80卷-志34-食貨3-祿俸-00-009
恭愍王元年正月監察司啓“諸君閑居食祿請停俸,” 從之.  二月下旨“重祿勸士國初盖有成法. 中世以降井地不均公府漸耗官吏不足以養廉欲望其礪節難矣. 有司?不急之官禁兼幷之家以實倉?以增俸祿.”  五年六月敎曰: “忠信重祿所以勸士. 宜令有司量宜加給且?林福州京山府所貢綾羅紬布毋得納德泉庫輸之廣興倉以補百官之俸.”  六年九月頒祿時因倭寇漕運不通九品祿科不給.  七年五月都評議使司啓“近因倭寇漕運不通百官祿俸不給請諸封伯已行侍中者從宰樞科其餘伯依異姓諸君科,” 從之.  十一年二月?定成衆各司給料.  六月監察司上言“大軍之後公私俱?甚可慮也?慶尙道國之根?宜廣儲蓄以備不虞. 今隨駕員吏仰資?給者月費三千餘石. 朝官衛士不可?省宦官之輩未有定額耗?太多除供職外餘悉汰去. 又今軍餉不給而各道賜米頗多. 自今不得已有內賜則下旨都堂施行.”  是年密直提學白文寶上箚子曰: “三代之制大國方百里其次方七十里. 大國之卿祿可食二百八十八人大夫可食七十人士可食三十六人下士與庶人可食九人. 今吾東方千里者二山林雖居其半十倍於百里之國而卿大夫之祿不足以食九人?其餘乎. 重祿之術宜令所司五品以上更議申聞.”

#高麗史80卷-志34-食貨3-祿俸-00-010
辛禑元年二月令“德泉庫輸納元係廣興倉紬布一依丙申年宣旨還屬廣興倉以贍百官之俸.”  四年五月以漕船不通始頒初番祿權勢家奴操?*?號爭先奪攘蹂躪死者二三人.  十二月憲司上*?略曰: “古者非有功不侯今封君甚衆. 近因倭寇漕運不通倉?虛竭. 除省宰封君外其餘封君請勿頒祿.”  六年五月憲司上*?曰: “古者各領員將專爲宿衛防禦而設近來不考勤慢皆給其祿故員將安坐食祿以致宿衛單寡請自今考其勤王事者給祿,” 禑納之.  七年八月頒祿舊制頒祿必以七月七日今因倭寇貢賦不至至是始頒然宰相之俸不過數斛七品以下只給布子.  十三年正月以廣興倉告??百官俸.

#高麗史80卷-志34-食貨3-祿俸-00-011
恭讓王二年七月都堂啓曰: “非有功不封古之制也. 近不論功德之有無官資之崇卑封君者太多乞自今非立大功封君及贊成事以上封君者不許給祿,” 從之.  三年正月三司左使成石璘請宦官祿每品?一等王只罷月俸.  十月頒封倉祿一品至三品各賜一石其餘各品不及.

#高麗史80卷-志34-食貨3-常平義倉-00-000
常平義倉.

#高麗史80卷-志34-食貨3-常平義倉-00-001
○常平義倉昉於漢唐饑不損民?不傷農誠救荒之良法也. 國初祖其意而創置黑倉. 至成宗五年七月敎曰: “予聞德惟善政政在養民國以人爲本人以食爲天. 肆我太祖爰置黑倉賑貸窮民著爲常式. 今生齒漸繁而所儲未廣其益以米一萬碩仍改名義倉. 又欲於諸州府各置義倉攸司檢點州府人戶多少倉穀數目以聞.”  十二年二月置常平倉于兩京十二牧. 敎曰: “漢食貨志‘千乘之國必有千金之價以年??行??. 民有餘則*?{斂}之以輕民不足則散之以重,’ 今依此法行之以千金准時價金一兩直布四十匹則千金爲布六十四萬匹折米十二萬八千石半之爲米六萬四千石. 以五千石委上京京市署??令大府寺司憲臺共管出納餘五萬九千石分西京及州郡倉一十五所西京委分司司憲臺州郡倉委其界官員管之以濟貧弱.”

#高麗史80卷-志34-食貨3-常平義倉-00-002
顯宗十四年閏九月判“凡諸州縣義倉之法用都田丁數收*?{斂}一科公田一結租三斗二科及宮寺院兩班田租二斗三科及軍其人戶丁租一斗已有成規. 脫遇歲?百姓阻飢以此救急至秋還納毋得濫費.”

#高麗史80卷-志34-食貨3-常平義倉-00-003
仁宗五年三月詔“務儲官穀以待救民.”

#高麗史80卷-志34-食貨3-常平義倉-00-004
明宗十八年三月下制“倉穀本爲百姓種子日料春頒秋*?{斂}貴得成實年來不實因此失農非先王爲民制法之意也. 若有糟糠相半監收不實則以其罪罪之.”

#高麗史80卷-志34-食貨3-常平義倉-00-005
忠烈王二十二年六月中贊洪子藩上書“國以民爲本民以食爲天國家素無儲蓄?有凶荒難以救活. 宜於中外創置義倉戶*?{斂}米穀以時收積以備緩急.”

#高麗史80卷-志34-食貨3-常平義倉-00-006
恭愍王二十年十二月敎曰: “救荒賑飢王政所急忠宣王嘗置有備倉又設烟戶米法其慮甚遠比來名存實亡殊失賑濟之意. 其復忠宣王常平義倉之制.”

#高麗史80卷-志34-食貨3-常平義倉-00-007
辛禑四年八月憲司上言“諸道連年旱荒軍食不給民轉溝壑誠可痛心. 宜令守令審今歲?凶之狀量戶大小出穀有差藏之州?以救來歲之荒且備不虞之用.”

#高麗史80卷-志34-食貨3-常平義倉-00-008
辛昌元年八月楊廣道都觀察使成石璘啓“道內之民因水旱不得耕?種食俱乏今後請於州郡置義倉,” 從之.

#高麗史80卷-志34-食貨3-常平義倉-00-009
恭讓王元年十二月大司憲趙浚等上*?曰: “常平義倉之法救荒之長策. 耿壽昌義倉之奏長孫平社倉之議其法盖出於周官委人之職有國家者所當先務也. 去歲盛夏興師加以倭寇耕種愆期收穫失候今年又被水災東南州郡蕭然赤立救荒之策不可不慮也. 國家旣革私田所至皆有蓄積願自今郡縣皆置常平倉其?凶*?{斂}散之法一依近日都評議司所奏. 竊聞楊廣道已置常平倉宜令各道依此施行守令有不如法者罰之.”  三年四月置五部義倉.

#高麗史80卷-志34-食貨3-賑恤-00-000
賑恤[恩免之制災免之制鰥寡孤獨賑貸之制水旱疫?賑貸之制納粟補官之制].

#高麗史80卷-志34-食貨3-賑恤-恩免之制-001
○恩免之制. 太祖元年八月詔曰: “朕聞昔漢高祖收項氏之亂後令民保山澤者各歸田里?征賦之數審戶口之虛耗. 又周武王黜殷紂之虐乃發鉅橋之粟散鹿臺之財以給貧民者盖爲亂政日久人不樂其生故也. 朕深?寡德獲統丕基雖資天助之威亦賴民推之力. 冀使黎元按堵比屋可封. 然承前主之?運苟不?租稅勸農桑何以臻家給人足乎? 其免民三年租役流離四方者令歸田里仍大赦與之休息.”

#高麗史80卷-志34-食貨3-賑恤-恩免之制-002
光宗二十六年景宗卽位?欠債?租調.

#高麗史80卷-志34-食貨3-賑恤-恩免之制-003
景宗六年成宗卽位放三年役?租稅之半.

#高麗史80卷-志34-食貨3-賑恤-恩免之制-004
成宗七年十月宋遣禮部侍郞呂端來冊王王宣赦?欠負恤賑窮乏.  十三年四月有事*大廟大赦恤孤獨賞耆舊?欠負放逋懸.  十六年八月幸東京?所過州縣今年田租之半.  十二月穆宗卽位放三年役除一年租恤耆舊?欠負放逋懸.

#高麗史80卷-志34-食貨3-賑恤-恩免之制-005
穆宗二年十月幸鎬京齋祭除鎬京一年租所歷州縣半之.  四年十一月幸中原府巡省風俗所歷州縣?田租一年其就行程祗奉州縣半之.  七年十一月幸鎬京齋祭?鎬京田租一年北邊沿路州縣半之.  十年十月幸鎬京齋祭?田租一年沿路州縣半之.

#高麗史80卷-志34-食貨3-賑恤-恩免之制-006
顯宗五年十二月?今年租稅之半?壬子年以前逋欠.  七年正月?抱州等十九縣今年租調.  九年十二月?州郡二年以前逋欠租.  十年五月?道州管內獐山永州管內解顔等縣今年租稅.  十二年二月復安州民戶二年?庚戌年以來逋租之半.  二十年九月幸海州?海?州今年租稅之半.  二十一年六月築羅城營重光寺赴役者?今年調布諸州郡縣逋欠限戊辰年?免.

#高麗史80卷-志34-食貨3-賑恤-恩免之制-007
靖宗五年十一月制曰: “八關會雖是前規旣行盛禮宜播德音. 其犯公徒私杖以下及諸徵贖皆免之.”

#高麗史80卷-志34-食貨3-賑恤-恩免之制-008
文宗四年九月制曰: “朕以?德托于臣民之上擬憑佛敎以致理平開大法筵今當罷會欲?洪恩其今日以前贖罪徵收之類可悉除免.”  十年十一月侍中李子淵上言“近因創造興王寺移德水縣於楊川由是百姓營葺廬舍未遑寧處男負女提道路相繼. 貧者有?壑之憂富者無按堵之所當今視民如子覆民如天請?德水縣一歲賦役,” 制特?兩年.  十一年四月詔曰: “兩行封冊使副同時偕至其所過州縣?今年租稅之半.”  三十六年九月王南巡至溫泉十月還京緣路州縣程驛放今年租稅之半.

#高麗史80卷-志34-食貨3-賑恤-恩免之制-009
獻宗元年冬肅宗卽位詔免州縣今年租稅. 其?貢未納者限癸酉年?免.

#高麗史80卷-志34-食貨3-賑恤-恩免之制-010
肅宗三年十月?享于*大廟諸州府郡縣部曲?今年租稅之半.  五年二月免州府郡縣部曲雜所今年稅布半.  七年十一月王自西京還次臨浿驛宣赦沿途州縣?今年田租.

#高麗史80卷-志34-食貨3-賑恤-恩免之制-011
睿宗元年三月西海按察使奏“谷州峽溪縣民多流亡頗闕貢賦請?三年租稅,” 制: “可.”  三年二月以封王太后諸州郡縣進奉長吏從卒等各田丁稅布全放. 內莊宅及宮院諸寶[寶者方言以錢穀施納存本取息利於久遠故謂之寶.]穀米請貸未還者限乙未年. 東西州鎭及諸州縣鄕部曲等雜所長吏漏失雜物色徵還及?貢未收者限乙酉年銀金限癸卯年?皆放除.

#高麗史80卷-志34-食貨3-賑恤-恩免之制-012
仁宗七年三月王至自西京?放西京及所過州縣今年租稅.  八年十月王至自西京詔緣路州縣復今年租稅.  十四年五月詔諸州縣兵築城者水軍轉輸軍餉者賜今年田租之半.

#高麗史80卷-志34-食貨3-賑恤-恩免之制-013
毅宗十六年四月?諸道郡縣逋租.  二十一年九月王自南京還?南京廣州今年稅租輸役其餘州縣半之.  二十三年四月還自西京下詔曰: “所歷州府郡縣貢稅輸役許令全放公私息利亦皆?除.”

#高麗史80卷-志34-食貨3-賑恤-恩免之制-014
明宗二十七年十一月神宗卽位詔曰: “貢賦徵輸公私息利不便於民者?放.”

#高麗史80卷-志34-食貨3-賑恤-恩免之制-015
高宗二十二年五月詔“廣州於辛卯壬辰年狄兵圍攻能固守不下其免常?雜役.”  四十年六月宣旨“轉米以下雜貢稅及諸宮院所司公?田科式未收限庚戌年全放. 諸宮院內外兩班大小寺社不實穀食據給年遠一切放下諸州府郡縣百姓受公私穀食物故者雖入秋成依前判‘死及流配勿徵之意,’ ??除殘亡尤甚州縣輸養帳限庚戌年以上全放. 兩界州鎭將相將校祿及例食停給者還給將作監柴炭未收限庚戌年以上全放.”  四十四年閏四月?丙辰年以上逋租.

#高麗史80卷-志34-食貨3-賑恤-恩免之制-016
元宗元年六月下制?丁巳年以上公私逋租.  十年十二月以西海道諸郡有迎駕供億之艱?今年租賦.

#高麗史80卷-志34-食貨3-賑恤-恩免之制-017
忠烈王四年四月敎曰: “歷觀西海郡縣凋弊已甚自丁丑至今年租稅?貢皆免之.”  八年二月?征東戰亡者欠負官錢.  五月敎曰: “開城聖祖之鄕常稅外他?役皆?之.”  九年五月?免公私逋欠錢.  二十二年正月下旨“?外貢三年貧民因租稅而?子者官贖還之.”  二十四年正月忠宣王卽位下敎: “一哈丹入境州郡望風迎降唯原州以孤城?挫賊鋒其邑常?雜貢宜復三年. 一開城是祖鄕三大貢外除常?雜貢. 一諸州府郡縣稅及常?雜貢往年未收者幷今年?貢亦令全除. 一各道柴炭貢諸院寺官司所屬公?田諸寶米等往年未收限丁酉年以上除之. 一入朝過行西海道三稅大貢外常?雜貢及各驛柴炭貢限今年全除.”  三十四年八月忠宣王復位十一月下敎: “諸州府郡縣轉稅及常?雜貢諸寶米各驛柴炭貢如有欠少宜限一年勿徵.”

#高麗史80卷-志34-食貨3-賑恤-恩免之制-018
忠肅王十二年十月下敎: “一西海平壤兩道近因行李往來供億煩劇平壤道官給粮以賑之西海道復今年租稅之半. 一漢陽富原今値南巡慮多供億其復今年租稅. 一官吏貢賦欠納者截自甲子年以前一切?免.”

#高麗史80卷-志34-食貨3-賑恤-恩免之制-019
恭愍王元年二月下旨諸官司貢賦自庚寅年以前一切?免.  十二年五月下敎: “一庚子年以前諸道州縣三稅雜貢未到官者?免追徵. 一辛丑年以後所沒諸家之田悉充軍需其所奪田土人民悉還舊主. 一畿甸之民因亂流離田野多荒若非寬恤何以招來. 其京畿公私田租限三年三分?一. 一自龍駒以北諸驛三道之衝供費尤多其柴炭貢與免三年.”  二十年十二月敎曰: “民惟邦本近來軍國事繁差發尤重其免洪武三年以前各道逋欠賦稅.”

#高麗史80卷-志34-食貨3-賑恤-恩免之制-020
辛禑元年二月宥旨“近年以來軍須田戶困於重*?{斂}遠輸多致荒?凡係軍須田入量?三分之一.”  十四年六月辛昌卽位敎曰: “貢賦之設自有定制近因多故徵*?{斂}無藝. 民受其害. 各道州府郡縣往年逋負未納貢物一皆?免今戊辰年貢物亦以被罪人等家財充用其有先納私錢下鄕倍徵者止償其本自己巳年始納貢如舊其已發到官者不在此限.”

#高麗史80卷-志34-食貨3-賑恤-恩免之制-021
恭讓王二年九月都堂啓“義州泥城江界爲國藩屛宜加撫?請??役,” 從之.

#高麗史80卷-志34-食貨3-賑恤-災免之制-001
○災免之制. 成宗七年十二月判“水旱?霜爲災田損四分以上免租六分免租布七分租布役俱免.”  十年十月幸西都民戶有以疾疫失農業者免其租賦.

#高麗史80卷-志34-食貨3-賑恤-災免之制-002
穆宗九年二月謂有司曰: “比年秋穀不登百姓艱食自統和二十一年以來貢賦未納者?除之其有絶食無穀種者開倉賑給.”  六月戊戌震天成殿肆赦仍?今年稅布之半幷?甲辰年前逋欠租稅.

#高麗史80卷-志34-食貨3-賑恤-災免之制-003
顯宗二十年七月以朔方道登溟州管內三陟霜陰鶴浦派川?谷金壤碧山臨道雲岩??高城安昌列山杆城翼嶺洞山連谷羽溪等十九縣?被蕃賊侵擾特?租賦.

#高麗史80卷-志34-食貨3-賑恤-災免之制-004
靖宗二年六月三司言“去年密城管內牢山部曲等三所大水漂損田禾請放一年租稅,” 從之.  十二月有司奏“金州管內州縣水?暴至?防潰溢壞廬舍損田苗今年租稅合在?免請遣使宣慰,” 從之.

#高麗史80卷-志34-食貨3-賑恤-災免之制-005
文宗四年二月西北面興化道監倉使奏“去戊子年道內昌州有蝗?其年已納租稅者請依令文以損分多少折放,” 從之.  五年十一月雲中道監倉使奏“肅州通海永淸縣安戎鎭春夏旱乾早秋霜雹禾稼不登請免今年租稅,” 從之.  六年四月有司奏“雙阜萬頃沃溝利城等四縣往年久旱禾穀不登百姓飢饉請?租賦,” 從之.  八年十一月東北路兵馬使奏“文湧二州連年大水損傷禾穀乞省?賦役,” 從之.  十五年正月浿西道撫問使尙書考功員外郞韓丁翊奏“管內龍泉驛?被水?公館民居?皆漂沒今方遷徙創造館宇民力勞?請?今明兩年租稅,” 從之.  二月有司奏“密城管內昌寧等九郡去年暴水損稼請?今年夏稅,” 從之.  三十年四月有司奏“黃州牧管內鳳州比因水?遷徙新創公?民廬民業未復請?今年租稅?役,” 從之.

#高麗史80卷-志34-食貨3-賑恤-災免之制-006
宣宗七年六月制曰: “今年以來災變屢作時雨愆期朕甚懼焉其內外公徒私杖以下輕罪悉令放除吏民於丁卯年借貸新興倉穀米未還者咸使?免.”

#高麗史80卷-志34-食貨3-賑恤-災免之制-007
肅宗六年六月以長淵縣頻年水旱免賦役三年.  十一月都兵馬使奏“東京管內郡縣旱氣太甚民被其?乞放公私長生庫及諸倉逋欠米穀俟?年收納,” 制可.  七年三月三司奏“東京管內州郡鄕部曲十九所因去年久旱民多飢困乞依令文‘損四分以上免租六分以上免租調七分以上課役俱免已輸者聽折?來年租稅,’” 制可.

#高麗史80卷-志34-食貨3-賑恤-災免之制-008
明宗二十五年九月詔曰: “刑政不中謫見于天比來吏政多苛逋租宿貸督*?{斂}無已??者衆致有變異. 嗚呼痛哉其爾郡縣吏敬聽朕言. 其逋租限五年寬假公私宿債亦所不問.”

#高麗史80卷-志34-食貨3-賑恤-災免之制-009
高宗二十二年九月制“國家移都民方瘡痍又經狄兵甚可憐恤. 其?癸巳年以來諸道貢賦之逋欠者.”  三十三年五月制以西海道州郡被兵??貢七年又?谷州樹德兩所銀貢五年.  四十二年三月以諸道郡縣經亂凋*幣{弊}?三稅外雜稅.  四十五年二月免海島移入州縣一年租.

#高麗史80卷-志34-食貨3-賑恤-災免之制-010
忠烈王三年十一月以慶尙道禾穀不稔?租稅.  七年五月京城饑民菜食無?限九月??稅.  十七年七月以旱乾禾穀不實分遣安集別監于諸道檢踏田畝量?租稅.  九月命被兵州郡?免租稅又以忠淸交州西海三道因軍旅失業?柴炭貢.  十八年三月下敎曰: “比經寇賊百姓困弊雖已?免租稅諸司不?至意一切徵納. 自今悉令禁約毋致失業.”  四月下旨“慶尙道管城安邑利山等縣頃因避賊于淸州山城民失農業宜與中道??貢賦.”  七月以全羅忠淸道民飢除朝覲盤纏.  十九年六月以黃驪郡經賊?賦稅.

#高麗史80卷-志34-食貨3-賑恤-災免之制-011
恭愍王元年二月宥旨西海平壤道近年風水爲?凡被災州縣量其輕重免其租稅.  五年六月敎曰: “?戶因倭寇莫輸其貢官未給?民徒納布爲害尤甚自今年七月至明年七月其?稅布三分?一.”  九年四月敎曰: “今玆百姓勞於兵革困於飢饉其除各道?稅.”

#高麗史80卷-志34-食貨3-賑恤-災免之制-012
辛禑元年二月宥旨“各道州郡屢因倭寇加以水旱民生凋?仰都評議司自癸丑年以前祿轉雜貢未收者一皆?免其沿海州郡被害尤甚去處甲寅年雜貢亦行?免. 已納到官者准作下年之數延祐甲寅以後加定貢物量宜?除.”  閏九月都評議司奏“各道州縣屢經倭亂殘亡太甚其沿海各官常?雜貢及?稅等全羅道限五年楊廣慶尙道限三年?免,” 從之.  七年三月全羅道按廉報“民多餓死諸戍卒及人民逃散過半,” 崔瑩議請?濱海州郡三年租稅從之.

#高麗史80卷-志34-食貨3-賑恤-災免之制-013
恭讓王二年正月以年凶?田租六分之一.  三年六月敎諸道有水旱霜雹蝗?州郡驗覆免租.

#高麗史80卷-志34-食貨3-賑恤-鰥寡孤獨賑貸之制-001
○鰥寡孤獨賑貸之制成宗十年七月判: 無父母族親孩童有病者官給租救恤.  十月幸西都篤疾?疾者給藥且謂有司曰: “此行雖因齋祭亦爲省方所歷州郡男女年八十以上者特加賑?.”  十三年三月命有司曰: “少孤無養*?{育}者限十歲官給粮過限者許從所願居住.”

#高麗史80卷-志34-食貨3-賑恤-鰥寡孤獨賑貸之制-002
顯宗二年十二月敎曰: “古先哲王視民如子朕居司牧敢不盡心. 方當?歲又屬祈寒惟恐鰥寡孤獨未免飢凍. 其令所在賑給衣糧勿使失所.”

#高麗史80卷-志34-食貨3-賑恤-鰥寡孤獨賑貸之制-003
忠烈王三十四年十一月下敎: “一七十以上無守護者其子孫犯罪流配宜以罪之輕重移免孝養. 一八十以上篤疾?疾不能自存者隨其所望勿論親?許一名免役護養. 若無親?護養宜令東西大悲院聚會安集公給口粮差官提調.”

#高麗史80卷-志34-食貨3-賑恤-鰥寡孤獨賑貸之制-004
忠宣王五年八月鈞旨曰: “孤憫民食不足置倉中外以廣積儲近因水旱民不聊生已發民部庫賑窮調乏尙慮?獨未盡蒙惠爾有司加發有備倉以賑之.”

#高麗史80卷-志34-食貨3-賑恤-鰥寡孤獨賑貸之制-005
忠肅王十二年十月下敎: “年九十以上官給資糧七十以上給侍丁一人復其身鰥寡孤獨疲?殘疾者所在官司優加賑恤.”

#高麗史80卷-志34-食貨3-賑恤-鰥寡孤獨賑貸之制-006
恭愍王元年二月宥旨“鰥寡孤獨篤疾?疾官爲賑恤毋令失所.”  五年六月敎曰: “賊臣之家所有米穀?價?賣以救鰥寡孤獨不能自存者.”  十二年五月下敎: “鰥寡孤獨?疾之人在所當恤諸人窮乏不能自存者亦宜矜愍所在官司務加賑濟.”  二十年十二月下敎“鰥寡孤獨仁政所先宜加矜?.”

#高麗史80卷-志34-食貨3-賑恤-水旱疫?賑貸之制-001
○水旱疫?賑貸之制. 顯宗三年五月敎曰: “去年西京水旱爲災穀價騰踊民用困乏. 朕夙興夜寐念之惻然其令所司發倉賑之.”  七年九月三司奏“江南饑饉請轉關內倉穀賑之,” 從之.  八年七月賑京城貧民.  九年正月以興化鎭比因兵荒民多寒餓給?布?醬.

#高麗史80卷-志34-食貨3-賑恤-水旱疫?賑貸之制-002
靖宗二年十一月修東大悲院以處飢寒疾病之無所歸者給衣食.  五年三月制: “東南海諸道州縣去歲禾穀不稔民多饑饉其令有司發義倉賑之.”  四月制: “東北路諸州去年大水漂沒禾稼百姓貧乏其令本路勸農使發倉米?賑之.”  六年二月靈光郡及臨陂縣饑發義倉賑之.  七月詔曰: “去歲以來水旱作?生民被災苗稼空於農疇?財盡於私室. 此寡人不德之所致深有痛焉其發倉?以賑之.”

#高麗史80卷-志34-食貨3-賑恤-水旱疫?賑貸之制-003
文宗元年五月制: “去年久旱邊民饑餓其發義倉賑之.”  三年四月制曰: “去歲霖雨損禾民食不周. 遣使賑恤務要全活.”  六月命有司集疾病飢餓者於東西大悲院救恤.  四年四月中書省奏曰: “關內西道州縣前歲不登民有飢色請發司倉公?粟以助耕耘. 其貧不能自存者發義倉以賑,” 從之.  五年二月制: “去歲不稔黎民阻飢. 以御史雜端金化崇爲西京關內西道宣撫使兵馬判官金繼參爲北界宣撫使發倉賑之.”  六年二月以關西安北兩道饑遣御史中丞金化崇發倉賑之.  三月制曰: “東北路諸州鎭戍邊之卒連年旱?饑饉相仍可令兵馬監倉使及首領官分道賑恤,” 仍賜衣服. 又以京城饑命有司集飢民三萬餘人賜米粟??以賑之.  四月移龍門倉粟八千石于?白二州以給農民.  八年四月制: “文湧登三州鎭溟縣長平鎭往年被水災其發義倉賑之. 又移春交東等州倉粟給種食.”  五月制: “諸道州郡民多飢?流移失業. 令諸州通判以上官吏巡行存問發義倉賑之.”  十五年二月西海按察使奏“黃鳳二州去年大水漂沒田疇居民飢乏請發義倉賑之,” 從之.  九月有司奏“去年大水損禾都人阻飢請發倉賑之,” 從之.  十八年三月制曰: “去歲水?暴溢損害秋稼. 言念黎元宜急救恤. 其令太僕卿閔昌素自今月至五月於開國寺南設食以施窮民.”  四月又制: “自五月十五日至七月十五日於臨津普通院設粥水蔬菜以施行旅.”  二十一年四月制: “關內浿西道往歲禾稼不登人民飢乏發安瀾倉賑之.”  二十二年三月制: “去歲京北郡縣秋稼不登民多飢乏遣國子司業李成美發倉賑之.”  二十五年十二月發玄德宮米五百石設食於西普通院施窮民.

#高麗史80卷-志34-食貨3-賑恤-水旱疫?賑貸之制-004
宣宗三年十二月以淸全二州水?損穀. 遣禮部員外郞庾晳發倉賑之.  十年四月制: “東路州鎭去年禾稼不登民多阻飢言念黎元豈忘救恤? 宜遣刑部員外郞井潤民發義倉米?賑之.”  十一年二月以東路高和文湧定長登交等八州宣德元興寧仁長平永興龍津等六鎭因往年水旱民多飢餓遣東路監倉使員外郞金義璿朔方道監倉使閣門祗候蘇忠監察御史林衍等宣撫賑濟.

#高麗史80卷-志34-食貨3-賑恤-水旱疫?賑貸之制-005
肅宗六年四月詔“民貧不能自存者令濟危寶限麥熟賑恤又於臨津縣普通院施食行旅三月.”  七年命有司設食賜飢民限自四月至立秋.

#高麗史80卷-志34-食貨3-賑恤-水旱疫?賑貸之制-006
睿宗元年三月命東西濟危都監賑貧病.  四年正月以西京驛路百姓饑饉發倉賑之.  五月制曰: “京內人民罹于疫疾宜置救濟都監療之. 且收?屍骨勿令暴露分遣近臣賑東北西南二道飢民.”  十二月分遣近臣賑興化雲中西海南京廣州忠淸州等諸道飢民.

#高麗史80卷-志34-食貨3-賑恤-水旱疫?賑貸之制-007
仁宗五年三月詔: “濟危鋪大悲院厚蓄積以救疾病.”  六年詔: “以定州饑發倉賑之.”  七年三月以西京民勞於創闕發倉賑之.  九年三月制: 葺東西大悲院濟危鋪以救民疾.  六月以?州旱?移龍門倉粟賑之.  七月發*大倉粟賑貧民.

#高麗史80卷-志34-食貨3-賑恤-水旱疫?賑貸之制-008
毅宗三年二月以尙州慶州饑遣使賑之.  十六年四月發倉?賑貧窮失所者.

#高麗史80卷-志34-食貨3-賑恤-水旱疫?賑貸之制-009
明宗十八年八月制曰: “近聞東北面兵馬使所奏關東諸城多遭水?禾穀損傷人民漂溺. 僅存遺氓?被饑饉朕甚憫焉. 宜遵京內東西大悲院例設食接濟活人多少以爲褒貶.” 又令移粟於朔方諸城仍遣使發倉賑民.  二十三年三月分遣使于慶尙全羅楊廣道發倉賑飢.  九月發倉賑京城飢民.

#高麗史80卷-志34-食貨3-賑恤-水旱疫?賑貸之制-010
高宗十二年三月制曰: “去年東方大水損傷禾稼民多失業流亡相繼其令東北面兵馬使諸道按察使開倉賑貸.  十三年三月制曰: “全羅道飢甚有蓄儲州郡宜發倉賑給其無蓄儲州郡各於私處取其?餘賑給待?年償之自甲申年後三稅常?雜貢?皆停?以待?年收納.”  十七年閏二月崔瑀以年饑請發*大倉賑之.  四十二年三月簽書樞密院事崔坪奏“今春大饑民多死亡請發倉賑恤,” 從之.  七月發新興倉賜甲寅歲守京城坊里百姓.  四十三年六月發新興倉賑守城軍卒及合入州縣吏民.  四十五年四月救急都監以年饑發崔?倉穀賜: 太子府二千斛諸王宰樞各六十斛宰樞致仕及顯官三品以上各三十斛三品致仕及文武四品各二十斛五六品各十斛九品以上七斛. 又賜: 兩班寡婦及城中居民軍士僧徒諸役人有差.  四十六年正月城中飢人相食移昇天府給粮與田又發倉賑: 宰樞寡婦前銜六品以下官及諸衛軍坊里人.  三月金剛城防護別監王仲宣率合入州縣民五百餘口到昇天城出米三十斛賑之.

#高麗史80卷-志34-食貨3-賑恤-水旱疫?賑貸之制-011
忠烈王六年四月發兵粮二萬石賑全羅道飢民. 又遣將軍金允富如元告?中書省借兵粮二萬石賑慶尙全羅道至秋償之.  十三年二月賑東界飢民.  三月全羅道饑發倉賑之.  十七年六月元遣海道萬戶黃興張侑千戶殷實唐世雄以船四十七?載江南米十萬石來賑飢世子嘗奏“比年國人征戍轉餉失其農業以致饑饉,” 故有是賜. 於是頒米于七品以下七品七石八品六石九品五石權務隊正四石坊里大戶三石中戶二石小戶一石. 帝意本在貧乏今不先貧民富者所得居多.  十八年三月下敎: “以忠淸道因賊失農賜去年祿轉?貢全羅道亦除祿轉一千石以賑之.”  閏六月元詔江南漕運萬戶徐興祥等二人運米十萬石來賑飢民漕風漂失唯來輸四千二百石王頒米于諸領府及五部戶各一石.  二十一年四月元遼陽省奉帝旨以江南運米三千石賑雙城.

#高麗史80卷-志34-食貨3-賑恤-水旱疫?賑貸之制-012
忠宣王三年三月傳旨“東西大悲院本爲醫理疾病而設令開城府同本院錄事受有備倉米以養疾病.”

#高麗史80卷-志34-食貨3-賑恤-水旱疫?賑貸之制-013
忠肅王五年五月下敎: “諸道窮民如訴無食按察?場官發倉賑給令待秋償本.”  十二年十月下敎: “惠民局濟危寶東西大悲院本爲濟人今皆廢?宜復修營醫治疾病.”

#高麗史80卷-志34-食貨3-賑恤-水旱疫?賑貸之制-014
忠穆王四年二月遣使賑西海楊廣二道飢置賑濟都監王?膳以充其費發有備倉米五百石令賑濟都監施粥餓人又發全羅道倉米萬二千石以賑飢.  三月宰樞議請: 太史府庫米三十石黃豆五十石義成德泉倉米一百石內府常滿庫布一百匹給賑濟色.  四月京城大饑疫道饉相望漕運全羅道米一千四百石以六百石分賑忠淸西海二道以八百石?價換布五部貧民.

#高麗史80卷-志34-食貨3-賑恤-水旱疫?賑貸之制-015
恭愍王三年六月以年饑發有備倉粟?價以市民置賑濟色于演福寺發有備倉米五百石?粥以濟飢民.  七年四月賑東北面.  五月又賑交州江陵道.  九年六月京城饑大布一匹?直米五升王發?二千石令民納大布一匹受米一斗.  十年二月設賑濟場于普濟寺.  三月龍州饑人相食發倉賑之.  十一年四月發龍門倉穀一萬石賑貸京畿飢民.  二十年十二月下敎: “一東西大悲院先王本爲惠民而設近年以來主者不爲用心致使貧病流離之人無所仰給予甚憫焉. 仰都評議使司司憲府常加體察取勘元屬田民以贍醫藥粥飯之資. 一醫藥活人仁政所先. 國初郡縣皆置醫師民無夭?自今守令其訪醫人修合藥物以濟民命. 一近因倭寇漕運不通遠近輸轉皆由陸路其令州郡修葺院館儲峙薪?以便行旅.”  二十二年四月全羅慶尙道饑遣使賑之.

#高麗史80卷-志34-食貨3-賑恤-水旱疫?賑貸之制-016
辛禑二年四月以李淑林爲西北面完護使. 往歲征北軍馬久留騷擾民多饑乏故遣淑林齎布千五百匹以賑之.  四年二月以租三百石賑江華府饑.  七年二月遣使賑慶尙全羅道饑.  八年二月賑慶尙全羅江陵道饑.

#高麗史80卷-志34-食貨3-賑恤-納粟補官之制-001
○納粟補官之制. 忠烈王元年十二月都兵馬使以國用不足令人納銀拜官. 白身望初仕者白銀三斤未經初仕望權務者,五斤經初仕者二斤權務九品望八品者三斤八品望七品者二斤七品望?職者六斤軍人望隊正隊正望校尉者,三斤校尉望散員者四斤散員望別將者二斤別將望郞將者四斤.  三年二月都兵馬使言“古之?爵非令典也. 然國庫?竭無以生財. 請如乙亥年判令無功及不次而求官者科等納銀國?都監而後授職,” 從之.

#高麗史80卷-志34-食貨3-賑恤-納粟補官之制-002
忠穆王四年二月征東省都事岳友章從事前員外郞石抹完澤奉議等上書于王曰: “竊念民飢餓莩盖因歲否年凶. 今高麗西海楊廣在城等三處自去年旱?霜?百物枯槁人民死者甚衆誠可哀憫. 本國已有選法將比合元朝入粟補官之例賑恤飢民似爲不負聖朝恤民之意. 其補官輸米者白身入從九品者米五石正九品十石從八品十五石正八品二十石從七品二十五石正七品三十石而止或有前職輸米一十石者陞一等四品至三品以上不拘此例.”

#高麗史80卷-志34-食貨3-賑恤-納粟補官之制-003
辛禑二年十二月令西北鄙納粟補官以充軍食自白身補伍尉者出米十石豆五石自檢校補八品者出米十石豆十五石自八品補七品者米豆各十五石自七品補六品者米豆各二十石.

志卷第三十四.


#高麗史81卷-志35-00-00-000
志卷第三十五. 高麗史八十一.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史81卷-志35-兵1-00-000
兵一.

#高麗史81卷-志35-兵1-00-001
○兵者所以禦暴誅亂有天下國家者固不可廢而兵制之得失國家之安危係焉. 高麗太祖統一三韓始置六衛衛有三十八領領各千人. 上下相維體統相屬庶幾乎唐府衛之制矣. 逮至肅宗東女眞構?於是銳意?禦日事鍊兵. 遂置別武班自散官吏胥以至商賈賤隸緇流莫不隸焉是雖不合古制然亦用之一時而收效有足稱者. 毅明以後權臣執命兵柄下移悍將勁卒皆屬私家國有方張之寇而公無一旅之師. 卒至倉皇不振然後始多方調發或括京都無問貴賤或閱文武散職白丁雜色或僉四品以上家?或以屋*閒多少爲差. 國勢至此雖欲不危得乎. 國之大事在戎其制固宜詳備惜前史之不悉也. 今特紀其可考者曰兵制曰宿衛曰鎭戍曰看守軍曰圍宿軍曰檢點軍曰州縣軍曰船軍曰工役軍其他站驛馬政屯田城堡亦兵之類也故幷附焉作兵志.

#高麗史81卷-志35-兵1-兵制-000
兵制.

#高麗史81卷-志35-兵1-兵制-001
○二軍.
鷹揚軍一領.
龍虎軍二領.
○六衛.
左右衛保勝十領精勇三領.
神虎衛保勝五領精勇二領.
興威衛保勝七領精勇五領.
金吾衛精勇六領役領一領.
千牛衛常領一領海領一領.
監門衛一領.
○諸府.
都府外
儀仗府
堅銳府
弩府
○別號諸班.
神騎 神步 梗弓 精弩 石投.
大角 鐵水 剛弩 跳? 射弓 發火.
○五軍.
中軍置: 兵陣都指諭及都將校五兵都指諭及將校都業師神騎都領及指諭左右梗弓都領及指諭左右精弩都領及指諭. 神步石投大角鐵水發火跳?剛弩亦各置都領及指諭. 前後左右軍亦各置: 兵陣都指諭神騎神步精弩都領及指諭.

#高麗史81卷-志35-兵1-兵制-002
○太祖二年正月置六衛.  十六年置兵禁官郞中史各一人以掌戎事.

#高麗史81卷-志35-兵1-兵制-003
定宗二年以契丹將侵選軍三十萬號光軍置光軍司.

#高麗史81卷-志35-兵1-兵制-004
成宗九年十月置左右軍營.

#高麗史81卷-志35-兵1-兵制-005
穆宗五年五月作六衛軍營備置職員將帥令其軍士?除雜役.

#高麗史81卷-志35-兵1-兵制-006
顯宗五年六月敎曰: “軍人在防戍若在途死者官給*?{斂}具函其骨驛送于家.”  八年九月御宣政殿閱兵.  九年二月御宣化門閱射.  賜海弩二軍校尉船頭以下茶布有差.  八月敎: “自乙卯年以來北鄙戰亡將卒父母妻子賜茶薑布物有差.”  九月御宣化門集三衛鷹揚軍功臣子孫及文班六品以下有武藝者試定科等.  十年七月都兵馬使奏: “今禦契丹戰陣有功者九千四百七十二人乞各增階職.” 從之.  九月御咸和門閱六衛將校射御.  十一年三月蔡忠順請: “軍士有父母年八十以上者免軍就養.” 從之.  五月乙卯有司奏: “前制凡人年八十以上及篤疾者給侍丁一名九十以上二名百歲者五名唯征防人不與焉. 謹按丁酉年*閒淸州人成允罪當移鄕以其父年滿七十除流侍養. ?父子俱無罪責而父母年七八十者豈謂禮文所無而不許侍丁? 古今孝心無貴賤一也請依舊制征防人亦免役養親.”  九月御咸和門閱諸將射御.  二十年閏二月始令文官四品以上年未六十者每暇日習射于東西郊.  禁中外軍士請托規免征役.  二十二年二月文班有武藝者改授將校.

#高麗史81卷-志35-兵1-兵制-007
德宗元年三月尙舍奉御朴元綽請令有司作革車繡質弩雷騰石砲又請以八牛弩二十四般兵器置邊城從之.  十一月遣使九道選軍士.

#高麗史81卷-志35-兵1-兵制-008
靖宗二年七月制: “諸衛軍人家貧而名田不足者頗衆. 今邊境征戍未息不可不恤其令戶部分公田加給.”  五年六月制曰: “自前朝偃武修文盖有年矣. 雖四方無事不可忘戰. 周禮‘以軍禁*?{糾}邦國以蒐狩習戎旅.’ 傳曰: ‘以不敎人戰是謂?之.’ 宜遣使兩京兩路諸州簡取驍勇敎習弓馬.”  六年二月賜兩京軍士有邊功者衣著有差.  八月西北路兵馬使奏: “金海兵書武略之要訣也請沿邊州鎭各賜一本.” 從之.  十月西面兵馬都監使朴元綽造繡質九弓弩以獻極爲神巧王命造置於東西邊鎭.  八年判: 國子監諸業學生年壯不成才者充光軍.  十一年五月揭榜云: “國家之制近仗及諸衛每領設護軍一中郞將二郞將五別將五散員五伍尉二十隊正四十正軍訪丁人一千望軍丁人六百凡扈駕內外力役無不爲之. 比經禍亂丁人多闕丁人所爲賤役使祿官六十代之因此領役艱苦爭相求避伍尉隊正等未能當之. 苦有國家力役乃以秋役軍品從五部坊里各戶刷出以致搔擾. 今國家*大平人物如古宜令一領各補一二百名. 京中五部坊里除各司從公令史主事記官有蔭品官子有役賤口外其餘兩班及內外白丁人子十五歲以上五十歲以下選出充補. 令選軍別監依前田丁連立其領內十將六十有闕除他人?以領內丁人遷轉錄用中禁都知白甲別差亦以丁人當差. 丁人戶各給津貼務要完恤復立都監擇公廉官吏掌之勿令容私如有飾詐求免者着枷立市決杖七十七下配島指揮人?令徵銅. 其*閒諸宮院及兩班等以丘史賤口拘交造飾求請者宮院則所掌員兩班則勿論職之有無依例科罪諸衙門詐稱通粮丘史追錄名籍知情規避者亦皆科罪.”

#高麗史81卷-志35-兵1-兵制-009
文宗卽位侍中崔齊顔等奏曰: “兵書云: ‘萬人之軍取三千爲奇千人之軍取三百爲奇,’ 請以六衛軍每一將軍領下選二百人爲先鋒軍.” 從之.  判:  凡軍人有七十以上父母而無兄弟者京軍則屬監門外軍則屬村留二三品軍親沒後還屬本役.  元年二月衛尉寺奏請: “依定制送弩手箭六萬隻車弩箭三萬隻于西北路兵馬所.” 從之.  七月制: “西京監軍與分司御史選猛海軍共一十領依上京例每千人選先鋒三百以郞將一人領之仍屬左府.”  四年十月都兵馬使王寵之奏: “傳曰: ‘安不忘危,’ 又曰: ‘無恃敵之不來恃吾有備.’ 故國家每當仲秋召會東南班員吏於郊外敎習射御而?諸衛軍士國之爪牙宜於農隙敎金鼓旌旗坐作之節. 又馬軍皆不練習請先選先鋒馬兵每一隊給馬甲十副?習馳逐仍令御史臺兵部六衛掌其敎閱.” 從之.  判: 近仗將校以諸領府將校中御選有身彩多功勞者充差.  五年判: 有蔭奇光軍以文武七品以上之子五品之孫京職*大常以上之子爲之.  六年三月制曰: “東北路諸州鎭戍邊之卒連年旱?飢饉相仍可令兵馬監倉使及首領官分道賑恤仍賜衣服.”  九年九月都兵馬使准舊制請以九月遣使訓鍊中外軍士從之.  十一年五月?知政事金元鼎奏曰: “今尙書兵部請遣軍卒以備東西兩界近來軍民困於封冊使迎送又赴興王寺之役不得休息?料亦乏乞依封冊軍例賜物以遣.” 制可.  十二年判: 四面奇光軍以年十五以上六十以下無疾病者爲之.  十三年三月命有司訓鍊禁衛軍士.  九月賜東北邊戍卒冬衣.  十月訓鍊近仗諸軍於東郊.  十五年判: 東西界防戍軍徵發時一領內百人以上一隊三人以上有闕者將軍領隊正罷職一校尉領七人一別將指諭領十五人一郞將領三十人所領內有闕罷領軍職?以上申奏?外直罷.  十七年二月諸州鎭兵已點戰馬二科以上神騎及曾經戰事步班??苦役只許情願役事將戰馬隨例調習者亦免苦役.  十八年閏五月兵部奏: “軍班氏族成籍旣久?損朽爛由此軍額不明請依舊式改成帳籍.” 從之.  八月以?袍?袴毛冠各一千賜西北面戍邊軍士貧乏者.  十二月命出征袍庫?衣袴毛冠及靴賜兵卒貧乏者.  二十三年三月判: 諸州一品別將則以副戶長以上校尉則以兵倉正戶正食祿正公*?{須}正隊正則以副兵倉正副戶正諸壇正試選弓科而差充.  十月以繡質九弓弩習射于北郊.  判: 軍人年老身病者許令子孫親族代之無子孫親族者年滿七十閒屬監門衛至於海軍亦依此例.  二十五年六月制曰: “近聞諸衛軍人亡命者甚多是由執事不公. 富强者托勢以免貧窮者獨受其勞衣食乏絶而略無休息雖每降恩詔?省而有司營作不已. 近年以來軍民頗興怨咨以爲朕不之恤也自今宜除不急之役其各處監巡點檢之卒?前數之半所隸官司及其軍將勿得擅自驅使違者罪之宜令兵部選軍別監准制行之.”  二十七年三月命州鎭入居軍人例給本貫養戶二人.  二十九年判: 征防軍人有疾病必使醫藥療治身死者給棺槨令隊典護屍遞傳幷其資財付諸妻子官給葬時所需.  三十年正月命有司量給袍袴于赴防軍士貧乏者.  九月有司請依前例習射繡質九弓弩於南郊從之.  三十五年十月判: 凡內外軍丁親年七十以上無他兄弟者?令侍養親沒許令充軍.  判: 發鎭將相將校鞋脚米將軍以下郞將以上十五石攝郞將以下散員以上十石校尉隊正八石借隊正更米三石二斗四升四合造米三石七斗五升六合.

#高麗史81卷-志35-兵1-兵制-010
宣宗元年十一月風雪寒甚. 王念戍邊士卒衝冒苦寒以乾明庫平布一千餘匹命征袍都監製衣袴分賜.  三年九月召兩京武官閱射于東亭數月而罷十二月召兩京文官亦如之.  八年正月西北面兵馬使柳洪請造兵車藏之龜州以備不虞制可.  八月都兵馬使奏: “安不忘危有國之急務請於戶部南廊閑地置射場一所諸領軍卒及凡學射者皆令肄習若有中鵠者賞以銀椀?一事.” 制可.  十年六月都兵馬使奏: “少監朴元綽所造千鈞弩實爲有利故每令於郊原習射廢久乞自今年更依舊法行之.” 制可.  八月都兵馬使奏: “兵書云: ‘急行軍者着*縛{?}絡.’ 今縫衣是也. 乞以大盈庫?布付征袍都監製三四千領分送東北兩界藏於營庫有急許着之.” 制可.

#高麗史81卷-志35-兵1-兵制-011
肅宗元年八月御龜齡閣親閱武班將軍以下隊正以上射御四月而罷.  御東池射亭召左僕射黃仲寶等及近仗六衛上大將軍侍臣中禁都知賜弓矢令射侯御史中丞金景庸先中鵠心賜銀?五事?馬一匹其餘中者皆有賜.  六年十月御東池龜齡閣閱近仗六衛諸將士射御.  七年六月御東池龜齡閣召宰樞閱騎兵賞賜.  十月御會福樓命選東班臣僚射.  幸長慶寺閱兩京及靜州將士馬隊命宰樞及扈駕臣僚射侯中者賜廐馬綾絹有差.  九年十二月尹瓘奏: “始置別武班自文武散官吏胥至于商賈僕隸及州府郡縣凡有馬者爲神騎無馬者爲神步跳?梗弓精弩發火等軍年二十以上者非擧子皆屬神步兩班與諸鎭府軍人四時訓鍊又選僧徒爲降魔軍.” 國初內外寺院皆有隨院僧徒常執勞役如郡縣之居民有恒産者多至千百每國家興師亦發內外諸寺隨院僧徒分屬諸軍.  集保勝軍閱兵陣.

#高麗史81卷-志35-兵1-兵制-012
睿宗元年正月東界兵馬使吳延寵奏: “今所徵發內外神騎軍有父母年七十以上獨子者聽免一戶內三四人從軍者?一人宰臣樞密之子非自募從軍者亦免.” 從之.  親閱神騎軍.  八月遣使諸道敎習兵陣.  分遣九道點軍使以選壯士.  四年判: 神步班屬諸白丁願受內外族親田地者田雖在他邑名隸本邑者許令充補樂工及犯奸盜者良賤未辨者勿許.  五年九月御南明門閱神騎神步精弩跳?班軍將等仍令神騎打毬賜物有差.

#高麗史81卷-志35-兵1-兵制-013
仁宗五年下旨: “撫恤軍士以時閱武外無令服勞.”  六年判: 諸領府軍人遭父母喪者給暇百日.  十年三月閱騎步軍於丹鳳門外.  二十二年判: 西京東西州鎭入居軍人?本貫雜役若有侵擾者罪其色典記官.  二十三年判: 兵馬員吏衛身從卒以閑人白丁公私奴子率行仍給公料元帥副元帥各十人都知兵馬六人各軍使十五人各軍知兵馬使十二人各軍副使十人各軍判官八人各軍軍候使用藥員五人各軍諸色員各四人各軍兵馬人吏諸色人吏各二人.

#高麗史81卷-志35-兵1-兵制-014
毅宗三年八月中軍兵馬使奏: “古制天子六軍大國三軍次國二軍小國一軍請改五軍爲三軍.” 制可.  西北面兵馬使曹晉若奏: “定烽?式平時夜火晝烟各一二急二三急三四急四每所防丁二白丁二十人各例給平田一結.”

#高麗史81卷-志35-兵1-兵制-015
明宗五年南賊執捉兵馬使奏: “與賊戰不利士卒多亡請募僧以濟師.”  十八年三月制曰: “撫恤戰軍不奪其時公私營造一切禁止無令服勞.”  十月大閱于東郊凡十日自庚寅以來國家多故且懼有變久廢不行至是而復.

#高麗史81卷-志35-兵1-兵制-016
高宗三年十月以鄭叔瞻爲行營元帥率五領軍馬以禦丹賊. 又拈京都*(  ){人}不論職之有無凡可從軍者皆屬部伍又抄僧爲軍共數百.  十一月宰樞重房奏: “勿論太祖苗裔及文科出身悉令充軍.” 從之.  四年五月以大將軍任輔爲東南道加發兵馬使選城中公私隸充部伍以遣之.  五年七月宰*?{樞}議: 生從未登仕版者試以詩選取八十人其不中者皆令從軍.  八月賜戰沒孤兒爵.  三十九年八月設充實都監點閱閑人白丁充補各領軍隊.  四十年八月習水戰于甲串江.

#高麗史81卷-志35-兵1-兵制-017
元宗十一年五月罷三別抄. 初崔瑀憂國中多盜聚勇士每夜巡行禁暴因名夜別抄. 及盜起諸道分遣別抄以捕之其軍甚衆遂分爲左右. 又以國人自蒙古逃還者爲一部號神義是爲三別抄. 權臣執柄以爲爪牙厚其俸祿或施私惠又籍罪人之財而給之故權臣?指氣使爭先?力. 金浚之誅崔?林衍之誅金浚松禮之誅惟茂皆籍其力. 及王復都舊京三別抄反懷疑二故罷之.  十二年四月司空田?左僕射尹君正等閱府衛兵不滿其額乃幷閱文武散職白丁雜色及僧徒以充之.  五月遣將軍邊亮李守深等領舟師三百討珍島賊令四品以上出家奴一口充水手.  十三年二月置戰艦兵粮都監.  十五年五月僉東征軍各領府爭捕東班散職人及白丁以告或誤捕私奴者.

#高麗史81卷-志35-兵1-兵制-018
忠烈王元年七月遣使于慶尙全羅忠淸東界諸道點閱軍器.  三年二月分遣各道軍器別監. 先是令各道造箭旣畢故閱之藏于京山府碩州.  六年十月以將征日本命密直副使朴球等閱京兵遣使于慶尙全羅忠淸東界交州道點兵.  始閱東西班時散官能赴征者.  十一月閱三官五軍.  七年四月大閱于合浦.  敎: 士卒雖遭父母喪過五十日卽從軍.  八年二月?征東戰亡者欠負官錢.  九年三月重房調散職學生白丁充東征軍往往有徹屋而逃重房請奪田丁以與從軍者四隣不告徵白金一斤舍匿者二斤.  尹秀揚言: “諸生應擧不中者皆補東征軍.” 諸生畏懼不出. 都評議司榜曰: “敢捕諸生補軍伍者其領府都將尉必重罰之.”  遣使于諸道備兵粮造器械修戰艦.  四月命判密直金周鼎閱軍於燃燈都監.  五月命上將軍羅裕*?{揀}忽只三番各十人補東征軍.  十一年五月王聞乃顔大王叛請擧兵助討遂閱兵. 羅裕孔愉等調留京侍衛軍至發禁學兩館儒生及第趙宣烈崔伯倫皆以狀元及第屬巡馬.  十四年五月閱兵相府議幷調文官及第進士生徒命止之.  十六年正月聞東賊來諸君宰樞會議忽只鷹坊巡馬皆合爲一. 五月點兵自五品以下文官及內侍茶房三官五軍禁學兩館皆令從軍.  六月僉議贊成事宋?等點留京軍卒於崇文館.

#高麗史81卷-志35-兵1-兵制-019
忠宣王三年四月復置選軍.

#高麗史81卷-志35-兵1-兵制-020
忠肅王三年八月置巡鋪三十三所.

#高麗史81卷-志35-兵1-兵制-021
忠惠王後五年五月罷內乘鷹坊會入仕者七品以下九品以上分屬忽只四番隊正散職分屬詔羅赤八加赤巡軍四番.

#高麗史81卷-志35-兵1-兵制-022
忠定王三年八月置松嶽山烽?所.

#高麗史81卷-志35-兵1-兵制-023
恭愍王元年閏三月令宰樞以下至各司令史人備弓一矢五十戈一劒一點閱之.  五年六月下敎曰: “一推刷行省三所諸軍萬戶府隸屬丁口用備戎兵. 一征戍之卒雙丁僉一丁亦非得已單丁可愍勿使從軍. 一方今軍興僧之犯律者勒令還俗以充行伍. 一國家以田十七結爲一足丁給軍一丁古者田賦之遺法也. 凡軍戶素所連立爲人所奪者許陳告還給. 又奸詐之徒雖無兒息妄稱閑人連立土田無有限極仰選軍別監根究推刷以募戍卒其逆賊之田計結爲丁亦給募卒. 一各處逆賊之奴自稱達魯花赤奪人土田役使良民蓄積財産其令所在官籍沒以募戍卒.”  九月宰樞會崇文館閱西北面防禦兵仗放銃筒于南岡箭及順天寺南墜地沒羽.  十一月西北面都元帥廉悌臣上箋: “戍邊之法以時而代今軍士盛夏北來淹至冬月無衣無褐何以禦寒. 設使驅而納諸矢石之*閒豈竭其力乎? 請以半年爲一期更代. 又軍中雖値親喪不免行伍其在人子之情何可忍也. 自今凡遭喪者許以人代之如有代者計日給暇.”  置忠勇四衛衛各置將軍一人中郞將郞將各二人別將散員各五人尉長二十人隊長四十人.  七年五月倭焚喬桐京城戒嚴發忽只四番各十五人忠勇衛左右前三番各十人赴喬桐又發忠勇衛三番各三十人阿加赤三番各十人波吾赤三番各十人忠勇衛三番各十五人譯語各五人赴阻江赤口朽石等處發五部坊里成衆愛馬鰥寡外正軍五百人赴西江赤江等處又以城門修理五都監判官等爲倭賊防禦兵馬判官各率坊里兵五百人赴之.  七月都評議使奏: “前銜三品以下各以坊里點數有變則四面都監官員先以一里一人率領赴防.” 從之.  九年五月倭寇龍城等十餘縣以柳濯爲京畿都統使括坊里人爲軍大戶二人小戶一人. 屯東西江又令百官助征唯各司行首有司及御史臺城門都監等不與焉.  十年十月募兵. 凡應募者除私賤外士人鄕吏官之宮司奴隸良之或賞錢帛聽其自願.  十一年六月監察司上言: “國家寇盜連年兵不團結每至危急徵兵於農非惟擾民亦無救於倉卒. 自今選*?{揀}丁壯以備緩急. 初置忠勇衛祿其將士同於八衛者盖欲?民於倉卒也. 南幸之際未有一人扈駕者誠爲虛設徒費?祿請罷之分屬諸衛收其俸祿以補國用.”  八月遣使諸道調兵慶尙道一萬一千楊廣全羅道各一萬江陵朔方交州道共一萬西海道盡僉丁壯.  十二年五月下敎: “陣亡軍戶?雜役優加存恤州縣之吏發兵防戍免富差貧以逞其欲所在官司痛行禁理七十以上與免戍役庚寅以來防戍有功者存撫按廉體察申聞錄用.”  十六年二月以諸道閑散官隸五軍尋罷之.  十八年十一月令西京萬戶府左翼右翼前軍後軍精銳精毅忠毅忠誠新僉新成十軍安州萬戶府左勇右勇左猛右猛前勇後勇前猛後猛八軍義州萬戶府左精右精忠信義勇四軍泥城萬戶府鎭平鎭江鎭靜鎭遠四軍江界萬戶府鎭邊鎭成鎭安鎭寧四軍皆置上副萬戶.  十二月各司各愛馬五部閑良品官皆分屬五軍旗幟衣服隨方色有別.  二十年七月羅州牧使李進修上*?曰: “盜賊四起國家軍務一無統紀倉卒臨時何時而可. 宜四怯薛外別置軍帥府仍令左右前後軍各有將帥僚佐以管時散文武品官受約束於都統使都統使受約束於怯薛官怯薛官事無鉅細聞奏施行. 雖在外方亦各以其方東面屬左軍南面屬前軍西海屬右軍北界屬後軍. 然則內外上下?絡相通綱擧目張矣.”  十二月敎曰: “選軍給田已有成法近年田制紊亂府兵不得受田殊失募軍之意. 其復舊制. 兵興以來戰亡將士悉加褒贈官其子孫卒伍則存恤其家.”  二十一年十月倭船二十七?入陽川浦諸將出戰而敗. 命成衆愛馬及五部坊里人分隸五軍.  諫官禹玄寶等上*?曰: “不敎民戰是謂?之. ?戰者危事一勝一負存亡關焉不可不愼. 國家素無預備民不知戰一旦有變?攘顚倒方始驅聚以充卒伍兵刃未交望風披靡. 以此而戰烏乎有成? 雖孫吳爲將亦無能爲矣. 宜預選將帥蒐卒鍊兵敎而習之使人人耳熟金鼓目慣旌旗皆以戰爭不爲驚駭可爲之事則雖遇勍敵皆能敢鬪豈有狼狽失次者乎? 用兵之道專在於將良將之才自古爲難宜擇子弟有器識者?令學兵法習武藝常加敎閱訓養精銳待其成才而用之良將何難得而用兵其有失律之患哉? 古有兵書取人之科卽此意也. 食者民天不可不重. 孔子言兵先言足食食如不足兵雖衆將焉用哉? 國家用兵已多年矣未有蓄積以備不虞. ?今雨澤愆期??難知宜廣儲?以贍軍食.”  二十二年八月募人設義勇左右軍置判事知事以領之.

#高麗史81卷-志35-兵1-兵制-024
辛禑元年正月五部都摠都監坐興國寺點各領及坊里軍器.  二月下旨: “選軍募軍給田賞功仰都評議使詳酌立法以廣軍額. 防禦都監月課*?{支}用量宜加給以行勸督.”  八月改定都城五部戶數凡屋*閒架二十以上爲一戶出軍一丁*閒架小則或倂五家或倂三四家爲一戶.  二年五月體覆使郭璇還自全羅道奏曰: “元帥於原定別抄外又抄煙戶軍又抄別軍民將失農乃罷煙戶軍與別軍歸農.”  七月都評議使奏: “今倭賊興行但以防禦都監軍器難於周用宜令各司用司中錢物刻日造兵器以備緩急.” 禑從之.  禑曰: “四方盜賊未息軍政當時所急. 今後每當興師之際令各道都巡問使兼元帥軍目道官員兼兵馬使知兵馬使與各道元帥各軍目道兵馬使知兵馬同帥各道曾屬品官軍人上京大小品官幷及子弟閑散兩班百姓諸宮司倉庫私奴漢才人禾尺僧人鄕吏中擇便弓馬者各備兵器及冬衣戎衣二朔料?末乾飯以待如有緩急元帥各軍目道兵馬使及期來會.”  八月遣使諸道點兵楊廣道騎兵五千步卒二萬慶尙道騎兵三千步卒二萬二千全羅道騎兵二千步卒八千交州道騎兵四百步卒四千六百江陵道騎兵二百步卒四千七百朔方道騎兵三千步卒七千平壤道騎兵六百步卒九千西海道騎兵五百步卒四千五百.  三年正月新置安州二翼軍號新勇新猛安州本有八翼今更爲二翼*?{總}十翼與西京軍同.  二月召募良家子弟善射御者及郡縣吏有?力者防倭?諸司員吏告歸田里久不還者削職取其田給有戰功者.  三月徵造戰船僧徒於京山及各道楊廣道一千人交州西海平壤道各五百人京山三百人. 令曰: “僧徒如有苟避者輒以軍法論. 移牒諸道其船匠一百人??及其妻?.”  都城諸門皆置元帥分領五部坊里軍以備之.  判三司事崔瑩至行省調諸元帥從事各十人及各愛馬宮司倉庫人爲江華防戍之軍怒其部伍不一使請於禑曰: “臣願斬部伍之長.” 禑曰: “都統使毋乃已殺乎? 請輕之重者杖之輕者原之.”  四月點五部街里戶數以屋三十*閒出丁三人二十*閒出丁二人十三*閒出丁一人九*閒以下令出從軍者軍具.  五月都評議使懼倭賊犯京令街里烟戶軍約束部伍?地以守之失?地者斬乃以崔瑩曹敏修治兵甲. 楊廣全羅慶尙三道倭賊方熾京城益戒嚴. 乃出良家子弟諸元帥從事各司謁告歸鄕者徵至京城不應者籍沒其家.  五月烽火自江華?擧不絶京城戒嚴遣諸元帥分戍東西江召募勇士官給布人五十匹.  六月都評議使閱各道所調閑散軍. 先是各道抄軍使等抄閑散子弟慶尙道六百全羅道一千三百四十楊廣道七百. 無馬者畏刑至有?子易馬盡賣家産又賣已耘之田以求馬匹. 雖名閑散其實農民及戍邊鎭者居半. 至是皆令放歸.  七月開城府狀曰: “其一倭賊向京城對戰事則曰: 我國家夜別抄三番皆步卒有勇力者也. 近年以來倭賊深入陸地弱馬窮民强稱馬兵不論射御能否皆以凋弓殘箭以具軍額. 如遇長槍利劒?鋒挫銳之寇無所措手多致喪亡誠可痛也. 願自今射御驍勇者爲馬兵其民軍則爲步卒皆齎槍劒白棒隨其所用以禦賊鋒可也. 其二各道各官依東西北面例各翼設立事則曰: 輕變先王之制似乎不可. 然無知之民不慮社稷安危規免出征彼此流移軍額日縮職此之由. 宜分*?{揀}强弱以成軍籍. 其三五部元帥定體事則曰: 城內鰥寡孤獨稍多其無男丁各戶外烟戶男丁調發出軍. 其四定遼軍馬對敵事則曰: 嚴器械謹烽燧馬兵步卒各持所能軍器養兵靜守如有彼敵兩班百姓公私賤隸僧俗勿論悉皆調發力戰勢如難濟各入山城堅壁固守乘*閒伺隙四出攻之.”  十月始置火桶都監.  徵諸道兵以備倭慶尙道騎兵六百江陵平壤道各三百朔方西海道各二百交州道騎步幷五百.  四年四月定火桶放射軍於京外各寺大寺三名中寺二小寺一.  十二月都堂議置軍翼遣各道計點元帥下旨: “限倭寇寢息依西北面例各道皆置軍翼擇淸白能射御者自奉翊至四品爲千戶五六品爲百戶?外爲統主千戶統千名百戶百名統主十名錄軍籍. 其餘三品至六品分屬各翼備軍器衣甲以兩班百姓才人禾尺爲軍人人吏驛子官寺倉庫宮司奴私奴爲烟戶軍定頭目聽自願備弓箭槍劒中一物五人爐臼一斧三鎌二各其官押領習戰. 令元帥府及軍目長官點?無事歸農有變押領赴征違者以軍法論流移魁首及引誘許接人?皆軍法斷罪.”  五年正月諫官上言: “易曰: ‘長子帥師弟子輿尸凶,’ 今元帥甚衆令出多門故體統紊亂紀綱不立. 請依舊制置一元帥餘則罷之加以他號?聽元帥節制. 又倭賊日熾侵掠諸道而國家待其告急然後遣將出師. 道里悠遠將帥垂至而賊已浮海不及與戰假令與戰倂日倍馳軍馬疲困屢至敗績. 請於諸道預遣將帥寇至則擊之.”  閏五月憲司上*?論五道新置翼軍之弊曰: “古語曰: ‘天下雖安忘戰必危.’ 又云: ‘足食足兵.’ 雖已安之國忘戰則危?未安之國有事之時乎? 古人論兵必先足食者兵雖衆食不足則是無用之兵也. 故用兵之道足食爲先足食之道勸農爲本. 今者各道分遣元帥計口徵發以成軍籍依西北面例翼置頭目而守令不顧大體家至戶到殘忍刻剝至於單丁寡婦令出子孫俠居剝膚槌髓無所不至. 以至斬屍梟首人皆?懼. 不惟見存子孫至於身死已久者及從宦遠適者亦悉付籍及其點考督使充額方値農時獄囚數萬. 誰得治農? 於是盡賣家財以贖其罪遂失産業轉于溝壑. 且各翼頭目必差有職者故不論所居程途遠近如得有職人則定爲頭目. 或三四日或五六日齎粮往還其弊不可勝言. 又爲頭目者雖當無事不放軍歸農常率田獵而奴使之如或闕進日徵布三四匹無布則家産衣服器皿?徵不還. 故民不忍苦稍稍逃散可謂於邑. 若西北面則全委軍務貢賦一皆?免特置各翼收其田租悉充軍餉以故軍政無缺. 他道則不然大小貢賦差役皆由而出加以翼軍農民失業田野蕭然以致兵食不足國勢日窘願罷各翼籍見存丁壯爲軍無事則歸農有變則徵發以爲常式.” 禑下其書都堂擬議罷之.  六年六月諫官上*?曰: “興師動衆不能無弊. 故遣將帥宜有節制. 國家已於各道置三元帥一道之任宜專委三元帥. 近來一有小寇三元帥外別遣諸元帥諸兵馬使非惟委任不專卒無成功往返之*閒民受其苦. 乞自今令本道之任專委三元帥隨其成敗以明賞罰仍乞各道元帥依六道都巡察使軍目統率本道軍官毋得奪占以致紛擾.”  七年七月都堂閱火桶都監火藥與防禦都監軍器.  以倭寇方熾在外前銜奉翊通憲皆令赴征.  九年七月發防里人守四門時才人禾尺等成群?掠故有此令.  八月我
太祖獻安邊之策曰: “一禦寇之方在於鍊兵齊擧. 今也以不敎之兵散處遠地及寇之至倉皇招集比其至也寇已擄掠而退. 雖及與戰其如不熟旗鼓不習擊刺何? 願自今鍊兵訓卒嚴立約束申明號令待變而作無失事機. 一軍民非有統屬緩急難以相保. 是以先王丙申之敎以三家爲一戶以百戶統主隸於帥營無事則三家番上有事則俱出事急則悉發家丁誠爲良法. 近來法廢無所維繫每至徵發散居之民逃竄山谷難以招集. 今又旱饑民心益離彼用錢穀餌以招納潛師以來虜掠而歸. 一界窮民旣無恒心又皆雜類彼此觀望惟利之從實爲難保. 乞依丙申之敎更定軍戶使有統屬固結其心.”  十年八月鷹揚軍上護軍李茂上言: “府兵虛弱請選諸道閑良子弟號補充軍以實府兵.” 從之.  十一年正月講武藝於馬巖分作兩陣各以諸色匠人被甲持盾者爲一隊執?旗者爲一隊繼以弓手軍鼓?相格傷者頗多.  十三年十一月以西北有變加定各道元帥分遣抄軍每烟戶出軍一名令時散品秩各出軍粮且?中外兩班田地以補軍*?{須}.  十四年二月籍諸道兩班百姓鄕驛吏爲兵令無事力農有事徵發.  八月憲司上*?曰: “西北一面國之藩屛頃者奸凶擅國廣置私人元帥萬戶加於舊額州郡供億不?民不堪命相與流亡. 願自今擇文武兼備威望宿著者一道元帥一人上副萬戶各一人餘皆罷之. 商賈貪徒競托權門以干千戶之任侵漁?克靡所不至. 願自今令其道元帥擇威惠爲民素所服信者除授毋數易置.”

#高麗史81卷-志35-兵1-兵制-025
恭讓王元年二月諫官上*?論府兵曰: “我太祖設府兵令軍簿司典馬攝之政身彩武藝備完者得與其選是以將得其人卒伍精强. 近年以來入仕多門兵政一壞. 或拘於都目或出於請謁不問老幼才否而授之於是襁褓幼子工商奴隸無尺寸之功坐耗天祿一有緩急將何以用之? 甚非先王設兵之意也. 願令精選勇略兼備者以代尸祿之輩常習武藝考?其能否而黜陟之. 大護軍上護軍王之爪牙兵之師表毋令老?與童稚爲之. 諸色工匠其有勞者賞以錢穀不許職事. 除先王所設官額外增置員數一皆削之.”  十二月憲司上*?: “一府兵領於八衛八衛統於軍簿四十二都府之兵十有二萬. 而隊有正伍有尉以至上將以相統屬所以嚴禁衛禦外侮也. 自事元以來昇平日久文恬武嬉禁衛無人. 乃於近侍忠勇皆設護軍以下等官以代禁衛之任而祿之於是祖宗八衛之制皆爲虛設徒費天祿. 而其迂達赤速古赤別保等各愛馬寒暑夙夜勤勞甚矣而不得食斗升之祿. 而食四十二都府五員十將尉正之祿者非幼弱子弟卽工商賤隸. 或食其祿而曠其職或勤於王事而不得食豈祖宗忠信重祿之意哉? 伏願倂近侍於左右衛司門於監門衛司楯於備巡衛忠勇於神虎衛其餘各愛馬以類倂於諸衛使之番日入直考其勤怠各以其尉內護軍以下至於尉正之職隨品錄用使食其祿而勤其職則人樂仕而國祿省禁衛嚴而武備張矣. 一近年以來將兵之任不問其才但位宰相則率命遣之節制失宜賊勢益張以致侵掠郡縣蕭然. 古人謂: ‘君不擇將以其國與敵將不知兵以其主與敵.’ 擇將制倭誠今日之急務也. 願令都評議使臺諫各擧威德夙著者命爲將帥以申軍政. 且軍政多門則號令不肅今之一道三節制非古制也. 願自今東西北面外每一道只遣一節制餘皆罷去. 一兵者民之司命國之大政所以衛王室而消禍亂也. 本朝五軍四十二都府盖漢之南北軍唐之府衛兵也. 遼金氏接壤兩界立晉帝而子之虎視天下求好於我而我太祖絶之. 虜遼宋三帝威振四海而莫敢旁窺式至于今者以祖宗之軍政得其律令也. 近世兵制大毁用兵三十餘年軍政無統以無術之將戰不敎之民望風奔潰千里暴骨. ?爾倭奴爲國之病可不爲痛心哉! 願自今前銜四品以上屬之三軍軍置將佐五品以下屬之府衛而統于軍簿使上下相維體統相聯軍政出于一衆心統于一然後申明軍令訓鍊士卒百萬之衆如身之使臂臂之使指. 何守不固何攻不取哉? 近世奸臣亂政材非將帥者布列重房百戰勤勞者方除添設賞罰無章軍士解體所至無功. 願自今其有?堅陷敵之功斬將?旗之勇百戰勤勞之?者大則上大護軍次則護軍中郞將以至別將散員皆受眞差以?破賊之功則人皆親其上而死其長矣. 近日擧義拔亂之時從事于軍者亦加官賞以勸後人. 一軍士與倭奴戰而所得馬疋器仗與凡民殺賊所得之物所在軍民官傳牒境內鞫如盜賊悉輸之京師以希重賞罔上毒民莫甚於此. 故軍士離心賊勢益張甚非計也. 願自今諸道將帥破賊者獻?而已軍民所得倭物勿使推鞫著爲令典則人樂其利而勇於戰矣. 其犯令者內而憲司外而觀察使以不廉論.”  二年十二月憲司上狀: “我國百姓有事則爲軍無事則爲農故軍民一致. 近年以來各道節制使爭先下牒使道內郡縣及京畿農民雖無事時累朔居京人馬疲困民怨爲甚. 非唯貢賦百姓至於鄕社里長亦皆隸屬不利於國不便於民. 今後擇才智兼全者爲節制使定其額數使統中外軍士其餘節制使一皆革罷外方及京畿郡縣軍民亦皆放還勸農安業以固邦本.” 從之.  三年正月三軍都摠制府閱兵.  以受田品官幷屬三軍.  三日中郞將房士良上*?曰: “民惟邦本本固邦寧古今之至論也. 今西北一路乃國家之要害强兵之所在也. 頃者奸雄用事萬戶千戶之屬不是姻?附己則必出於賄賂苞直之中. 乃以頑暴貪利者擧而加諸衆人之首彼焉有爲王敵愾之忠效死勿去之義乎? 願自今西北面管軍千戶之屬許用兩府以下臺省六曹之薦.”  七月都堂啓請: “籍水陸軍丁仍帶號牌.  兵曹上書: “定忠勇近侍別保三衛額數汰去老幼及無才者.”

志卷第三十五.


#高麗史82卷-志36-00-00-000
志卷第三十六. 高麗史八十二.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史82卷-志36-兵2-00-000
兵二.

#高麗史82卷-志36-兵2-宿衛-000
宿衛.

#高麗史82卷-志36-兵2-宿衛-001
○成宗元年六月正匡崔承老上書曰: “我朝侍衛軍卒在太祖時但充侍衛宮城其數不多及光宗信讒誅責將相自生疑惑. 簡選州郡有風彩者入侍時議以爲繁而無益至景宗朝雖稍?削?于今時其數尙多. 伏望遵太祖之法但留驍勇者餘悉罷遣則人無嗟怨國有儲積.”

#高麗史82卷-志36-兵2-宿衛-002
顯宗十年三月禮司奏請: “禁衛士春月?鐵甲.” 從之.

#高麗史82卷-志36-兵2-宿衛-003
文宗十八年六月宮城使奏: “宮闕守衛軍士當衣紫帶劒今有衣?不持兵仗者請罷職.” 從之.

#高麗史82卷-志36-兵2-宿衛-004
毅宗二十一年正月屯府兵于闕庭以備不測. 自是選取驍勇者號內巡檢分爲兩番常着紫衣持弓劒分立仗外不避雨雪夜則巡警達曙.

#高麗史82卷-志36-兵2-宿衛-005
明宗五年十一月時因西征衛卒乏少加發四百人號衛國抄猛班皆持劒戟環衛毬庭.  十一年七月夜自壽昌宮北垣投石抵御寢北?者三四宿衛皆驚巡索禁垣竟不得. 重房奏請: “每夜一將軍領手下軍校伏兵宮門外及諸要害處以備警急.” 從之.

#高麗史82卷-志36-兵2-宿衛-006
元宗十年二月時誅金俊以勢家子弟持弓矢入衛殿內稱後壁將軍金保宜林惟茂趙允蕃崔宗紹等以後壁賜紅改銜.  十五年八月忠烈王卽位以衣冠子弟嘗從爲禿魯花者分番宿衛號曰忽赤.  元年正月以忽赤四番爲三番.  八年五月以達達人分屬忽赤三番依中朝體例令各番三宿而代. 牽龍等諸宿衛亦然.  九年七月選衣冠子弟充世子府宿衛.  十三年閏二月令忽赤鷹坊三品以下佩弓箭輪次入直.

#高麗史82卷-志36-兵2-宿衛-007
忠宣王元年六月復分忽赤爲四番.  忠肅王七年十月無賴之徒往往成群殺人故別定巡行以至燈燭輩皆爲之.  十二年五月命巡軍忽赤等別行巡綽禁街衢閑雜人.

#高麗史82卷-志36-兵2-宿衛-008
恭愍王元年五月宰樞以倭賊近境慮草賊請令各司官吏一人令史一人備弓矢宿衛從之.  三年七月柳濯廉悌臣等大臣老將四十餘人率精銳二千赴征宿衛空虛. 王疑懼募弓手于西海道以備不虞.  十三年七月選諸道良家子弟補充八衛輪番宿衛楊廣道八千五百人全羅道五千五百人慶尙道九千人交州道三千人江陵道一千人分屬五軍屯于京城各門江陵道子弟屯于本道以備東北.  十六年八月令諸道散官赴京宿衛.  二十年七月羅州牧使李進修上*?曰: “侍衛之於宮闕猶四支之於身?. 仁義識理者爲最勇敢者次之. 宜置四怯薛官各那演若干人不拘文武耆德其有八上將軍十六大將軍四十二都府忽赤忠勇各四番均分屬之訓鍊士卒嚴明器械更日侍衛?行軍令又兼管中外帥府則其於軍國重事若身之使臂臂之使指身安而事擧矣.”

#高麗史82卷-志36-兵2-宿衛-009
辛禑元年十一月令宰臣樞密皆持兵宿衛. 先是宰臣樞密各一人輪次入直至是勿論番次皆令宿衛.  三年十二月命成衆愛馬勿論番次皆入直又以所乘馬置紫門以備不虞.  命翼衛軍宿衛於闕外四隅宰樞各以伴?宿于私第.  四年十月改忽赤四番爲近侍左右前後衛置四品以下祿官.

#高麗史82卷-志36-兵2-宿衛-010
恭讓王二年二月三軍摠制府閱所統兵分番宿衛.  都堂啓: “入直大小員吏及愛馬別差者無考課之法禁衛虛?自今宜令密直重房入直者點檢.” 從之.

#高麗史82卷-志36-兵2-鎭戍-000
鎭戍.

#高麗史82卷-志36-兵2-鎭戍-001
○各州鎭於農隙每月六衙日習弓弩令界官行首員與色員親監. 弓四十步弩五十步置的十射五中者及連中者兩京職事員將則進祿年加轉散職東南班則內外職?用人吏則從自願任其職事散職將相將校則進其年限加轉無職員則隨宜用之.

#高麗史82卷-志36-兵2-鎭戍-002
太祖三年三月以北界?巖城數爲北狄所侵命庾黔弼率開定軍三千至?巖於東山築一大城以居由是北方晏然.  十年八月修拜山城命正朝悌宣領兵二隊戍之.  十一年二月遣大相廉卿能康等城安北府以元尹朴權爲鎭頭領開定軍七百人戍之.  四月城運州玉山置戍軍. 是歲王巡北界移築鎭國城改名通德鎭以元尹忠仁爲鎭頭.  十二年三月遣大相廉相城安定鎭以元尹彦守考鎭之.  九月遣大相式廉城安水鎭以元尹昕平爲鎭頭. 又城興德鎭以元尹阿次城爲鎭頭.  十三年二月城?於鎭改名神光鎭徙民實之.  八月遣大相廉相城馬山以正朝昕幸爲鎭頭.  十四年以元尹平奐爲剛德鎭鎭頭.  十七年遣大相廉相城通海鎭以元甫才萱爲鎭頭.

#高麗史82卷-志36-兵2-鎭戍-003
成宗元年六月正匡崔承老上書曰: “我國家統三以來士卒未得安枕糧餉未免?費者以西北隣於戎狄而防戍之所多也. 以馬歇灘爲界太祖之志也鴨江邊石城爲界大朝之所定也. 乞擇要害以定疆域選土人能射御者充其防戍又選偏將以統領之則京軍免更戍之勞?粟省飛輓之費.”

#高麗史82卷-志36-兵2-鎭戍-004
顯宗卽位造戈船七十五?泊鎭溟口以禦東北海賊.

#高麗史82卷-志36-兵2-鎭戍-005
文宗元年正月制: “霜陰鶴浦兩縣沿海處設置軍戍以扼蕃賊之衝.”

#高麗史82卷-志36-兵2-鎭戍-006
高宗四年正月遣大將軍吳壽祺以步卒數千防守東界兼領其界諸軍.

#高麗史82卷-志36-兵2-鎭戍-007
元宗十一年十一月萬戶高乙麻領兵二百戍南方以備三別抄.

#高麗史82卷-志36-兵2-鎭戍-008
忠烈王元年三月以耽羅戍卒缺少募人授職以遣.  七月遣府兵四領戍濟州.  八年三月遣上將軍印侯戍合浦.  十年正月以宰樞可兼萬戶者令鎭東邊.  十三年七月遣朴之亮以兵一千戍東界備女眞.  十五年十二月遣知密直司事金?同知密直司事羅裕調東界防戍軍.  十六年二月遣中軍萬戶鄭守琪屯禁忌山洞左軍萬戶朴之亮屯伊川縣界韓希愈屯雙城右軍萬戶金?屯??縣界羅裕屯通川界以備丹賊.

#高麗史82卷-志36-兵2-鎭戍-009
忠肅王五年四月判: “鎭邊別抄本以前銜散職及在京兩班輪番赴防近年以來主掌官吏看循面情以人吏百姓代之. 因此貢賦日?且無識之人相繼逃散當所居州縣徵闕多重民弊不少自今復以前銜散職在京兩班窮推輪番赴防.”  十二年十月下旨: “合浦等處鎭戍軍人大小郡縣數目不均今後巡撫鎭邊使斟酌殘盛改定數目凡侵擾營鎭以濟私欲者嚴加禁恤.”

#高麗史82卷-志36-兵2-鎭戍-010
恭愍王五年六月敎: “各處加定別抄不論老弱單丁勒令遠戍往來疲頓轉相避逃. 其令沿海軍民悉充防戍仍??役遠地之民代供其役勿令赴防兩得其便. 且人之懷土習俗固然宜令東界交州之軍以戍雙城北界西海以戍鴨江楊廣全羅慶尙委以禦倭其材勇者選用無方.”  九月遣使諸道刷濟州人及禾尺才人補西北面戍卒.  六年正月都評議使請: “今東西北面戍卒二月遞代軍官則八月遞代軍官與卒一時更代防戍空虛宜以二月三月八月九月爲先後番以次更戍其三月遞代*?{須}及上旬勿令妨農.”  二十二年五月以倭寇近島閱城中諸戶以十戶爲一統出一人赴防五日一代.  七月以倭寇西江括城中烟戶?令赴防.  閏十一月立都摠都監括城中諸戶大中戶幷五爲一小戶幷十爲一各僉一人中東部赴東江南西北部赴西江防倭.

#高麗史82卷-志36-兵2-鎭戍-011
辛禑元年九月初慶尙楊廣全羅各道募軍號翊衛軍屯東西江至是西北面赴征刷五部坊里各戶人及城外諸陵屬雜人兩江赴防.  二年七月都評議使出榜: “使守城元帥領坊里軍守四門又令百官率下屬鎭沿海不與防禦者唯門下省司憲府內侍茶房知製敎藝文春秋兩館及各司城上而已.”  訛言倭將寇都城夜半發坊里軍守城. 又聞賊將先登松岳山發僧爲軍分守要害.  三年三月崔瑩令諸元帥各出從事十人又發各愛馬宮司倉庫人爲兵遣戍江華.

#高麗史82卷-志36-兵2-鎭戍-012
恭讓王三年正月置安州鴨綠龍泉大同諸要害處把截官及站夫.

#高麗史82卷-志36-兵2-站驛-000
站驛.

#高麗史82卷-志36-兵2-站驛-001
○?猊道掌十. ?猊[開城]金谷[白州]深洞[?州]淸端嘉栗望汀金剛楊溪[安西]維安[靑松]佐丘[永康].

#高麗史82卷-志36-兵2-站驛-002
○金郊道掌十六. 金郊[江陰]興義[牛峯]玉池[江陰]安信白原[牛峯]金岩寶山安城[平州]龍泉[洞州]班石騏麟溫泉[平州]管山[俠溪]今勿[谷州]?谷[俠溪]泉頭[谷州].

#高麗史82卷-志36-兵2-站驛-003
○?嶺道掌十一. ?嶺[鳳州]洞仙丹林[黃州]陶工[鳳州]金洞[安州]射?[遂安]?郊生陽高原神地雲峯[西京].

#高麗史82卷-志36-兵2-站驛-004
○興郊道掌十二. 興郊[博州]興材雲?[寧州]通德[肅州]迎德深原[永淸]安定林原玄?[西京]迎和[咸從]連城[龍岡]安壽[安戎].

#高麗史82卷-志36-兵2-站驛-005
○興化道掌二十九. 長寧[黃州]安信[嘉州]新安雲興[郭州]林畔通陽[宣州]?陽[鐵州]光池[寧州]昌泰[寧德]鴨綠[靜州]會元[義州]名駒[龍州]靈騏[麟州]從化[威遠]長興[泰州]城陽三妓通義大平[龜州]寶峯懷仁[安義]花田臨川[定戎]銀?榛田[寧朔]?舍[龜州]芳田昌平[朔州]安富新驛[安戎].

#高麗史82卷-志36-兵2-站驛-006
○雲中道掌四十三. 長壽[西京]通德善田金川[慈州]長梨長歡?歲[連州]蘇民新定通路[鐵州]圓林[延州]永安[靑塞]石城櫻谷平寧[平蘆]寬洞[成州]密田咸德[順州]安德安洞德林[博州]牽牛淄潭寬川[寧遠]臨洞[樹德]淸澗[陽?]新?[撫州]雲谷東山泰來[孟州]寬化石牛[渭州]葦溪安泰[泰州]問平沙川?川[延州]玉兒雲畔[雲州]玉關?田[昌州]長林[成州]興德[殷州].

#高麗史82卷-志36-兵2-站驛-007
○桃源道掌二十一. 桃源[松林]白嶺[湍州]玉溪[章州]龍潭楓川[東州]臨湍[平康]松閒丹林[嵐谷]銀溪[交州]臨江驛田原[東州]桃昌南驛丹?[金化]洞陰驛朔寧驛烽谷[僧嶺]通堰[交州]梨嶺直木[金城]熊壤[?城].

#高麗史82卷-志36-兵2-站驛-008
○朔方道掌四十二. 孤山[衛山]嵐山[文州]寶龍[瑞谷]朔安[登州]原深[派川]瑤池[鶴浦]追風[霜陰]鐵關通達[高州]知遠[和州]德嶺[文州]長春通?[長州]長昌[定州]茂林[長州]歸厚[耀德]安身[靑邊]靜山[寧仁]懷寧宣德巨川[元興]朝東[鎭溟]平元[永興]通化[長平]長?[金壤]同德[?谷]*슬路[臨道]超塵[雲?]高岑[高城]養麟[??]泰康[安昌]竹苞淸澗[杆城]灌木雲根[列山]長富[龍津]碧木林雲巨坊溢守長?富寧[雲?].

#高麗史82卷-志36-兵2-站驛-009
○靑郊道掌十五. 靑郊[開城]通波[臨津]馬山[峯城]碧池[高峯]迎曙[南京]平理[德水]橡林丹棗[積城]淸波[南京]蘆原[南京]幸州驛從繩[守安]金輪[樹州]重林[仁州]綠楊[見州].

#高麗史82卷-志36-兵2-站驛-010
○春州道掌二十四. 保安員壤富昌仁嵐[春州]甘井[嘉平]川原芳春山梁原貞[狼川]遂仁[楊口]連同[朝宗]甘泉連峯[橫川]橫川驛瑪瑙[麟蹄]嵐橋[瑞禾]桑樹[?壤]雙谷安遂[抱州]南京驛仇谷[南京]臨川[沙川]蒼峯含春[橫川].

#高麗史82卷-志36-兵2-站驛-011
○平丘道掌三十. 平丘[南京]奉安[廣州]娛賓[楊根]田谷伯冬[砥平]幽原[原州]楊化[川寧]嘉興[忠州]連原[忠州]黃剛壽山安陰[淸風]丹丘安壤神林[原州]泉南[提州]延平溫山正陽[寧越]靈泉長林[丹山]義?[永春]樂壽[平昌]新興新津[黃利]昌樂[興州]平恩昌保[剛州]幽洞[甘泉]道深[奉化].

#高麗史82卷-志36-兵2-站驛-012
○溟州道掌二十八. 大昌橫溪珍富大化芳林雲橋[溟州]安昌鳥原[橫川]木界安仁丘山高坦[溟州]樂?[羽*(??){羽溪}]同德[連谷]餘粮[旌善]平陵史直橋柯龍化沃原[三陟]壽山德新興府祖召[蔚珍]祥雲翼令降仙[襄州]?駒[洞山].

#高麗史82卷-志36-兵2-站驛-013
○慶州道掌十五. 德?慶安長嘉安業南山[廣州]良梓[果州]金領[龍駒]佐贊分行[竹州]五行安利[利川]無極[陰竹]遙安[陰城]丹月安富[槐州].

#高麗史82卷-志36-兵2-站驛-014
○忠淸州道掌三十四. 同和長足菁好[水州]嘉川[陽城]栗峯雙樹猪山長池[淸州]長楊堆粮[鎭州]燕山驛金沙[燕?]蒲谷[全義]成歡[稷山]新恩[天安]金蹄[?歲]長世[牙州]昌德[新昌]理興[溫水]日興[禮山]廣庭日新[公州]坦平[公州]銀山[扶餘]維鳩[新?]楡楊[定山]汲泉[伊山]洪州驛光世[大興]金井[靑陽]得熊[余美]夢熊[貞海]靈楡[嘉林]非熊[鴻山].

#高麗史82卷-志36-兵2-站驛-015
○全公州道掌二十一. 參禮[全州]良材[?陽]鶯谷[伊城]玉?[雲梯]材谷[咸悅]彩平[金馬]榛林內材[金堤]苽原[古阜]新保居山[泰山]川原[井邑]蘇安[臨坡]進賢[進禮]珍化[珍同]濟元[進禮]敬天[公州]平川[連山]得延利道[公州]貞民[懷德].

#高麗史82卷-志36-兵2-站驛-016
○昇羅州道掌三十. 靑嚴[羅州]仙嚴敬陽[光州]德奇[潭陽]慶新淸淵龍溪[務安]廣里[南平]仁物[綾城]永新[珍原]烏林[鐵?]嘉林[和順]綠沙[靈光]丹嚴[長成]靑松[茂松]街?[咸?]德樹[牟平]永保[靈?]通谷[道康]?山[海南]碧山[遂寧]別珍[竹山]南里[黃原]軍知[福成]嘉新[寶城]波淸[兆陽]樂新[樂安]益新蟾居[光陽]栗陽[昇州].

#高麗史82卷-志36-兵2-站驛-017
○山南道掌二十八. 盤石[全州]築山[高山]丹嶺[鎭安]平居正樹?村小男[晉州]灌栗[泗州]新安[江城]栗原橫浦[河東]平沙[岳陽]常寧[鎭海]浣沙[昆明]富多[班城]知男[宜寧]速陽勸賓[陜州]星奇[居昌]茂村[居昌]有隣[嘉樹]沙斤[利安]春原排頓望隣[固城]德新[南海]烏壤[巨濟]獺溪[淸巨].

#高麗史82卷-志36-兵2-站驛-018
○南原道掌十二. 銀嶺昌活通道[南原]烏原[任實]鑽燧[求禮]獒樹[居寧]印月[雲峯]葛覃[九皐]大富[玉果]知新[谷城]高陽樂水[富有].

#高麗史82卷-志36-兵2-站驛-019
○慶州道掌二十三. 活里牟良阿弗知里奴谷仍巳仇於且[慶州]長守[新寧]淸通新驛加火[永州]凡於[壽城]押梁[章山]六叱[神光]安康驛松蘿[淸河]仁比[杞溪]柄谷赤冗[禮州]阿叱達[平海]酒*현南驛[盈德]琴田[英陽].

#高麗史82卷-志36-兵2-站驛-020
○金州道掌三十一. 德山省仍赤頂金谷大驛[金州]靈浦昌仁[七元]自如[義安]繁谷[咸安]近珠[合浦]無乙伊永安用家[密城]內也[昌寧]省乙峴楡川西之買田[淸道]竝山[玄風]一門[桂城]溫井[靈山]梁州驛黃山源浦渭川[梁州]蘇山[東萊]阿等良機長驛屈火肝谷[蔚州]德川[彦陽].

#高麗史82卷-志36-兵2-站驛-021
○尙州道掌二十五. 幽谷[虎溪]洛原洛東[尙州]靑路鐵波[義城]智保[龍宮]通明[甫州]德通[咸昌]甕泉安基[安東]安郊[?山]聊城[聞慶]守山[多仁]雙溪[比屋]安溪[安定]琴曹通山松蹄[臨河]連鄕仇*??[善州]牛谷[義興]上林[海平]曹溪[孝令]文居和目[安德].

#高麗史82卷-志36-兵2-站驛-022
○京山府道掌二十五. 安堰踏溪[京山]安林[高令]水鄕緣情[八?]舌火[花園]茂淇[加利]金泉[金山]屬溪[黃閒]長谷[知禮]順陽[陽山]土*현[利山]利仁[安邑]增若[管城]作乃[知禮]洛陽洛山[尙州]會同[永同]猿岩舍林[報令]秋風[御侮]常平[中牟]安谷[善州]長寧[化令]扶桑[開令].

#高麗史82卷-志36-兵2-站驛-023
○分各驛丁戶爲六科: 以金郊臨波金?寶山安城龍泉?嶺洞仙高原生陽懷蛟林原爲一科; 以安定迎德通寧雲?興林興郊長若安信新安雲興林畔通陽?陽興化鎭驛爲二科; 以白嶺玉?龍潭嵐泉林湍松閒丹林銀漢孤山藍山寶龍鐵關德嶺通達和遠城陽康樂大平長興玉兒葦溪朔安爲三科; 以通德善田金川長利長歡風湍通堰熊壤通蕃長壽爲四科; 以金谷深洞淸湍望丁金剛丹林沙溝石牛興泉密田桃摘田原臨江縣驛利嶺直木保安安撫甘泉山梁高岑竹苞灌木射?淸澗安奇桑樹雙谷大昌橫深珍富大和芳林雲橋安仁壽山新池雲峯驥?班石陶工金洞管山深源德新洞陰縣驛爲五科; 以楊溪嘉原靑澗長材雲半金化縣驛僧嶺縣驛朔寧縣驛元貞芳春遂人富昌甘泉連峯仁嵐蒼峯嵐*??圓壤瑪瑙希*??縣驛臨川同德?駒樂?平陵喬柯史直龍化沃源興富召召木界烏原慈山降仙玉地白原?山縣驛溫泉往谷泉頭今勿雲?長林爲六科. 一科丁七十五二科丁六十三科丁四十五四科丁三十五科丁十二六科丁七. 狡猊雖在兩京*閒比他驛役事不緊故仍定五十丁林原雖非兩京*閒役事最緊故在一科朔安雖爲三科非沿路故定爲二十五丁桃源雖爲三科在東西要衝故定爲五十丁. 若有田而丁口不足以本驛白丁子枝自願者充立. 懸鈴傳送[懸鈴謂皮?盛文貼傳送.]三急三懸鈴二急二懸鈴一急一懸鈴隨事緩急行之.

#高麗史82卷-志36-兵2-站驛-024
津驛皮角傳送自二月至七月三急六驛二急五驛一急四驛八月至正月三急五驛二急四驛一急三驛.

#高麗史82卷-志36-兵2-站驛-025
成宗二年判: “諸驛長大路四十丁以上長三中路十丁以上長二小路亦依中路例差定.”

#高麗史82卷-志36-兵2-站驛-026
顯宗二十三年判: “京所司於外方州府公貼行移時*?{須}報尙書省商確可否而後付靑郊驛館使轉送. 若諸所司及宮衙典有不遵行者館驛使將文貼及事由申省隨卽科罪.”

#高麗史82卷-志36-兵2-站驛-027
肅宗八年判: 諸驛吏立馬不實者降爲常戶.

#高麗史82卷-志36-兵2-站驛-028
高宗十三年有旨: “兩江內靑郊通波馬山碧池迎曙淸波蘆原綠楊丹棗等驛困於迎送凋弊莫甚其令臨津課橋別監巡視撫恤.”

#高麗史82卷-志36-兵2-站驛-029
元宗十三年正月分遣程驛蘇復別監于各道.  十五年判: 各道出使大小員鋪馬宰樞十匹三品員及按廉使七匹?上別監五匹?外別監及外官?以上三匹?外二匹?上都領指諭等差使員三匹將校一匹.

#高麗史82卷-志36-兵2-站驛-030
忠烈王二年三月令諸道按察使禁忽赤擅乘驛馬.  五年六月都評議使言: “今年正月帝令於朝聘路次置伊里干以供役使尋遣塔伯海等就瀋州遼陽之*閒撥與土田?定四至其鴨綠江內令本國自置兩所. 今請於所賜之地名營城伊里干者刷各道富民二百戶徙居之擇副戶長別將等爲頭目各管五十人五年而遞所徙民父母兄弟之留鄕者復之頭目之有功者賞之其所徙二百戶戶給銀一斤七綜布五十匹爲屋舍之費白苧布三匹七綜布十五匹爲農器之直白苧布二匹七綜布十五匹爲口粮. 又給紬四匹?四斤六七綜布十五匹毛衣冠皮鞋各二爐臼一食器二農牛二頭?牛三頭*?{?}駝鞍一油單草席各五. 又給兩界亡丁投化丁田各四結令更者遞受*?{擇}能蒙漢語者各二人押去管領. 其管領人人賜銀一斤白苧布一匹廣苧廣布各十五匹紬五匹?三斤米十五石馬三匹歲資其家紬苧布各三匹米十石. 鴨綠江內伊里干二所各一百戶戶給苧二匹六七綜布五匹爲農器苧二匹六七綜布七匹爲口粮又給紬二匹?二斤六七綜布五匹毛衣冠皮鞋各二爐臼一馬一匹牛三頭*?{?}駝鞍一油單草席各三. 押領官二人人賜苧布五匹紬三匹?二斤廣苧廣布各五匹米七石. ?者各一人人苧一匹米二石.” 從之.  六年八月王如元自金郊至生陽站驛馬羸疲每站各置內廐馬二匹以備入朝之行.  三十四年八月忠宣王卽位十一月下敎曰: “西海道?嶺至七站及會源耽羅指沿路站戶頃在東征時以各道人戶幷流移人物限年入居至今因循未遞或有物故令本邑充其數馬匹亦如之怨咨尤甚令有司擇選當差者以充站役其各邑人戶?許還本.”

#高麗史82卷-志36-兵2-站驛-031
忠宣王三年三月傳旨: “近來館舍不修使者無所寓可於閑曠處營建十館.”

#高麗史82卷-志36-兵2-站驛-032
忠肅王十二年十月敎: “驛路凋弊盖因內外官司濫騎驛馬或持私馬*?{須}索供給所在官司不能禁止以致驛戶逃移今後影占驛戶者推還本驛嚴行徵罰.”  後五年五月敎曰: “西海平壤安定各站以三運盤纏民部盤纏令打軍每名下官馬外私馬亦皆?養侵擾各站今後禁之.”  六年十二月忠淸道馬山碧池靑坡等驛吏逃匿北界靜州等處令其道存問使李玳推刷還本.

#高麗史82卷-志36-兵2-站驛-033
忠穆王元年整理都監狀: “行省巡軍忽赤等以不緊公事乘馹橫行者收鋪馬文字職名傳報品官及僧俗雜類等多騎私馬以私事受公*券村驛橫行者?上囚從人?外囚當身收所持私馬各驛定屬.”

#高麗史82卷-志36-兵2-站驛-034
恭愍王五年六月下旨: “置郵傳命軍興所急其令刷賊臣及行省所占人物從來不明者悉充驛戶不急鋪車鋪馬一皆禁止.”  十二年五月下敎: “各道館驛比因多故日益凋殘其元屬土田爲人所奪者官爲究治以安生業龍駒以北諸驛三道之衝供費尤多其柴炭貢與免三年.”  十三年九月令各司出馬官買之補給西北面各站.  二十年十二月敎曰: “置郵本爲傳命近年諸司凡有轉輸皆委驛戶致令人馬困斃自今都評議使司諸道按廉嚴加禁治.”

#高麗史82卷-志36-兵2-站驛-035
辛禑十四年六月敎曰: “館驛之設所以傳命. 近因豪强兼幷失其土田. 廚傳如舊以致凋弊誠可憫焉. 仰都巡問按廉使復其土田禁理枉道濫騎及過行隣驛者務加存恤毋致失所.”  七月大司憲趙浚等上書曰: “使命之任先王於巡問按廉之外不許發遣其愼重之意可見. 兵興以來使命煩多冠盖相望乘驛者一匹之命矯至八九匹一使之供多至數十人. 察訪多而豺狼之迹未屛宣慰繁而破賊之書蔑聞. 加之以巡問按廉之差使諸元帥之發遣亦皆乘驛橫行州郡馳*?館驛. 此門一開成衆愛馬之往來京外閑散之私行紛如麻粟更出迭入公然受?恬不知愧. 殘鄕破驛之吏垂頭拱手無所控訴. 以有限之供億應無窮之使客州郡凋弊驛路流亡. 願自今州郡庶務一委巡問按廉以責其成雜冗使命不許發遣朝廷文字皆以懸鈴行移非軍情緊急重事不給驛馬非乘驛馬者不得入諸郡各驛以受?給違者主客皆罷職不?使各道巡問按廉一法朝廷比制不敢違越違者痛理之.”  八月趙浚等又上*?曰: “有旨: ‘館驛受害特加存恤.’ 臣等以爲雖有仁心仁聞不行先王之政則民不被其澤矣. 供驛署全掌八道之驛上國之賓朝聘之使巡問按廉諸奉使者以至出將入相之鋪馬起發. 以他官兼其使不坐公廳開印私家行移文牒人輕職要. 凡權勢豪强之托親戚朋友之請推審田民還徵稱貸看病問安之往來大而正馬細而知路交錯於前絡繹於後. 驛馬??而日?驛卒困苦而日散?驛凋殘職此之由. 願自今以供驛署屬之軍簿司指路知路亦據都堂公緘常坐本司開印發遣.”

#高麗史82卷-志36-兵2-站驛-036
恭讓王元年十二月趙浚等又上*?曰: “近來驛戶凋弊凡鋪馬傳遞知路指路之役州郡代受其苦以至流亡. 欲使州郡復業當先恤驛戶. 國家雖置程驛別監安集諸驛而一人不能獨理每驛置私屬以爲耳目. 然非都堂差遣人人得以侵侮不能安集. 願自今每驛置五六品丞一人其保擧如守令例給半印而遣之其有能致驛戶富盛鋪馬充立者觀察使報都堂以補守令之闕且授京官以示褒賞. 邊遠驛丞令觀察使擧補.”

#高麗史82卷-志36-兵2-馬政-000
馬政.

#高麗史82卷-志36-兵2-馬政-001
○諸牧場龍?[黃州]?西[洞州]銀川[白州]羊欄[開城]左牧[貞州]懷仁[淸州]常慈院[見州]葉戶峴[廣州]江陰 東州.

#高麗史82卷-志36-兵2-馬政-002
顯宗十六年判: 牧監養馬靑草節大馬四匹養奴一名黃草節一日一匹法末三升實豆三升靑草節豆末三升.[靑草節五六七八九月黃草節正二三四十十一十二月.]

#高麗史82卷-志36-兵2-馬政-003
文宗二十五年判: 島?馬畜不能監養致死者勾當島吏科罪又州鎭官馬齒老及亡失者以公*?{須}屯田所收買立.

#高麗史82卷-志36-兵2-馬政-004
仁宗二十三年判: 西北面諸城州鎭官馬齒老及物故者以官馬寶及他諸寶公*?{須}屯田科空亡雜位所收買賣充立勿使徵*?{斂}貧乏百姓.

#高麗史82卷-志36-兵2-馬政-005
毅宗十三年典牧司奏定諸牧監場畜馬料式.  戰馬一匹黃草節一日稗一斗豆二升末豆四升靑草節稗一斗末豆三升.  雜馬一匹黃草節一日稗四升豆二升末豆三升靑草節稗三升末豆二升.  駱駝一首黃草節一日稗五斗豆二斗?五合靑草節稗二斗豆九升?三合.  驢?各一匹黃草節一日稗六升豆二升末豆三升靑草節稗六升末豆三升.  役牛一頭黃草節一日稗六升豆二升靑草節稗四升末豆二升.  犢牛一頭黃草節一日稗四升豆二升靑草節稗三升末豆二升.
尙乘局御馬一匹黃草節田米實豆及末豆各五升靑草節只除實豆.  件馬一匹黃草節田米實豆末豆各三升靑草節亦除實豆.  役?一匹稗一斗實豆二升末豆三升靑草節亦除豆.  牝馬一匹稗一斗豆二升末豆三升靑草節稗一斗末豆三升.  二歲駒稗四升豆二升靑草節稗三升豆二升.  把父馬一匹一日加稗三升豆二升.  典廐役?一匹一日稗一斗五升實豆末豆各三升靑草節除實豆.  大牛一頭一日稗八升實豆三升黃草七束.  *大僕寺別立馬稗一斗三升實豆三升末豆四升靑草節除實豆.  常立馬稗一斗實豆三升末豆四升靑草節除實豆.  役?稗一斗實豆二升末豆三升靑草節除實豆.

#高麗史82卷-志36-兵2-馬政-006
元宗十四年二月令諸王宰樞四品以上各出馬一匹五六品二員幷出一匹或奪民馬以換軍士瘦馬.

#高麗史82卷-志36-兵2-馬政-007
忠烈王元年七月遣使慶尙全羅道點閱諸島牛馬.  十三年五月令百官出戰馬及器皿: 宰樞狄鄕馬各一匹; 致仕宰樞顯官判事三品狄馬一匹; 致仕三品顯官四品鄕馬一匹; 五六品二員幷鄕馬一匹; 七八品二員幷鍮鐵器一事; 權務九品三員幷一事.  十四年二月置馬畜滋長別監. 先是放馬於諸島使之蕃息簡出壯者以充尙乘其餘班賜諸王宰輔文武臣僚而耽羅之出居多. 自逆賊之亂元令島民陸居而耽羅別屬於元馬畜不繁歲貢甚少. 國有親朝助征之事令外官獻馬又品*?{斂}百官而至奪外郡良馬內外苦之. 朝議以謂若置官選牝馬?牛使之蕃息則可備將來於是有是命.

#高麗史82卷-志36-兵2-馬政-008
恭愍王三年六月令百官出馬官以?買之給征高郵軍士. 三品以上諸君宰樞以下出馬三匹六品以上四品以下出馬一匹僧徒亦隨所住寺高下出馬.  八年十二月令承宣以上出馬一匹又括禪敎各寺僧徒馬以充軍用.  十年十月令各道括僧寺出戰馬有差.  十一月令公侯以下出戰馬有差.  十一年十月令文臣出戰馬.

#高麗史82卷-志36-兵2-馬政-009
辛禑元年九月徵諸寺住持僧戰馬各一匹.

#高麗史82卷-志36-兵2-城堡-000
城堡.

#高麗史82卷-志36-兵2-城堡-001
○太祖二年城龍岡縣一千八百七*閒門六水口一. 城平壤.  三年城咸從縣二百三十六*閒門四水口三.城頭四遮城二.  四年城雲南縣.  五年始築西京在城[在者方言?也.]凡六年而畢.  八年城成州六百九十一*閒門七水口五城頭七遮城一堞垣八十七*閒.  城運州玉山.  命庾黔弼城湯井郡.  王巡北界移築鎭國城.  十二年城安定鎭又城永淸安水興德等鎭.  十三年城安北府九百一十*閒門十二城頭二十水口七遮城五.  城朝陽鎭八百二十一*閒門四水口一城頭遮城各二.  城馬山號安水鎭.  築靑州羅城連州城.  十七年城通海縣五百十三*閒門五水口一城頭四.  十八年城伊勿及肅州.  二十年城順州六百十*閒門五水口九城頭十五遮城六.  二十一年城永淸縣.  城陽?鎭二百五十二*閒門三水口城頭遮城各二.  築西京羅城.  城龍岡平原.  二十二年城肅州一千二百二十五*閒門十水口一城頭七十.  城大安州.  二十三年築殷州城七百三十九*閒門八水口四城頭二遮城四.

#高麗史82卷-志36-兵2-城堡-002
定宗二年城德昌鎭又築西京王城及鐵甕三陟通德等城.  城德成鎭.  城博州一千一*閒水口一門九城頭十六遮城九.

#高麗史82卷-志36-兵2-城堡-003
光宗元年城長靑鎭威化鎭.  二年城撫州六百三*閒門五水口二城頭八遮城三.  三年城安朔鎭.  十一年城濕忽及松城.  十八年城樂陵郡.  十九年城威化鎭.  二十年城長平鎭五百三十五*閒門四.  城寧朔鎭.  城泰州八百八十五*閒門六水口一城頭三十七遮城四.  二十一年城安朔鎭.  二十三年城雲州.  二十四年城和州一千十四*閒門六水口三重城一百八十*閒.  城高州一千十六*閒門六.  城長平博平二鎭及高州又修信都.  城嘉州一千五百十九*閒.  城安戎鎭.

#高麗史82卷-志36-兵2-城堡-004
景宗四年城淸塞鎭.

#高麗史82卷-志36-兵2-城堡-005
成宗二年城樹德鎭二百三十五*閒門四水口一城頭遮城各九.  三年城文州五百七十八*閒門六.  十三年命平章事徐熙率兵攻逐女眞城長興歸化二鎭及郭龜二州.  十四年命徐熙帥兵深入女眞城安義興化二鎭.  城靈州六百九十九*閒門七水口二城頭十二遮城二.  城猛州六百五十五*閒門五水口四城頭十九遮城二.  十五年城宣州一千一百五十八*閒門六城頭三十六水口一遮城三.

#高麗史82卷-志36-兵2-城堡-006
穆宗三年城德州七百八十四*閒門五水口九城頭二十四遮城三.  四年城永?平虜二鎭.  六年修德州嘉州威化光化四城.  八年城鎭溟縣五百一十*閒門五.  城金壤縣七百六十八*閒門六.  城郭州七百八十七*閒門八水口一城頭五遮城二.  九年城龍津鎭五百一*閒門六.  城龜州一千五百七*閒門九水口一城頭四十一遮城五重城一百六十八*閒.  十年城興化鎭蔚珍又城翼嶺縣三百四十八*閒門四.  十一年城通州.  城登州六百二*閒門十四水口二.

#高麗史82卷-志36-兵2-城堡-007
顯宗元年城德州.  二年增修松岳城築西京皇城.  城淸河興海迎日蔚州長?.  三年城慶州長州金壤又城弓兀山.  五年城龍州一千五百七十三*閒門十水口一城頭十二遮城四.  六年城雲林鎭.  七年城宜州六百五十二*閒門五. 鐵州城七百八十九*閒門七水口一城頭十八遮城四.  八年城安義鎭八百三十四*閒門五水口一城頭二遮城三.  十年城永平鎭.  十二年修東萊郡城.  十四年城耀德鎭六百三十四*閒門六.  十六年城霜陰縣.  十七年城順德.  十八年城東北界顯德鎭.  城淸塞鎭八百二十一*閒門七水口四城頭十五遮城四.  十九年修龍津鎭城.  城鳳化山南以徙高州.  二十年遣平章事柳韶等修古石城置威遠鎭築城八百二十五*閒門七水口一城頭十二遮城十二城定戎鎭八百三十五*閒門七水口三城頭十二遮城五.  二十一年城麟州一千三百四十九*閒門九水口二城頭二十三遮城六重城五十五*閒城寧德八百五十二*閒門七水口一城頭十四遮城七.

#高麗史82卷-志36-兵2-城堡-008
德宗元年城朔州八百六十五*閒門八水口二城頭十七遮城五.  二年命平章事柳韶創置北境關防起自西海濱古國內城界鴨綠江入海處東跨威遠興化靜州寧海寧德寧朔雲州安水淸塞平虜寧遠定戎孟州朔州等十三城抵耀德靜邊和州等三城東傅于海延?千餘里. 以石爲城高厚各二十五尺.  城安戎鎭*(??)城縣{杆城縣}又城靜州鎭一千五百五十三*閒門十水口一城頭四十五遮城九重城二百六十*閒.  三年修溟州城.

#高麗史82卷-志36-兵2-城堡-009
靖宗元年築長城於西北路松嶺?東以扼邊寇之衝又城梓田徙民實之.  五年都兵馬副使朴成傑奏: “東路靜邊鎭蕃賊窺?之地請城之.” 從之.  城肅州.  六年城金海府.  七年崔?城寧遠平虜二鎭寧遠城七百五十九*閒堡子八. 區內金剛戍四十二*閒宣威戍六十一*閒宣德戍五十*閒長平戍五十三*閒鼎岑戍三十八*閒鎭河戍四十二*閒鐵墉戍六十一*閒定安戍三十二*閒關城一萬一千七百*閒. 平虜城五百八十二*閒堡子六. 區內?戎戍三十六*閒鎭兇戍三十*閒直岑戍四十一*閒降魔戍五十*閒折衝戍三十*閒靜戎戍三十*閒關城一萬四千四百九十五*閒.  城東路??縣一百六十八*閒.  九年城寧朔樹德二鎭.  十年命金令器王寵之城長州定州及元興鎭長州城五百七十五*閒戍六所曰靜北高嶺掃兇掃蕃壓川定遠. 定州城八百九*閒戍五所曰防戍押胡弘化大化安陸. 元興鎭城六百八十三*閒戍四所曰來降壓虜海門道安.  城宣德鎭.  十二年城永興鎭四百二十四*閒門四.

#高麗史82卷-志36-兵2-城堡-010
文宗卽位遣兵部郞中金瓊自東海至南海築沿邊城堡農場以扼海賊之衝.  四年修渭州城六百七十五*閒.  城安義鎭榛子農場爲寧朔鎭以扼蕃賊要衝六百六十八*閒門六水口三城頭十三遮城五.  二十一年城德州六百四十二*閒門四.  二十八年修元興鎭龍州渭州城共一千九百三十餘*閒.

#高麗史82卷-志36-兵2-城堡-011
宣宗八年兵馬使奏: “安邊都護府境內霜陰縣最爲邊地要害乞築城壘以防外寇.” 制可.

#高麗史82卷-志36-兵2-城堡-012
睿宗二年尹瓘於蒙羅骨嶺下築城廊九百五十*閒號英州火串山下築九百九十二*閒號雄州吳林金村築七百七十四*閒號福州弓漢伊村築六百七十*閒號吉州.  三年城咸州及公險鎭.  尹瓘等令諸軍撤內城材瓦以築九城徙南界民實之.[號咸州曰鎭東軍置戶一萬三千號英州曰安嶺軍雄州曰寧海軍各置戶一萬福吉宜三州各置戶七千公險通泰平戎三鎭各置戶五千.] 四年撤東界崇寧通泰二鎭城.  撤英福咸雄四州及眞陽宣化二鎭城.  十年復城永淸縣六百七十一*閒門四水口一城頭四遮城二.  城東界預州.  十二年城義州八百六十五*閒門五城頭十七遮城七.  十四年增築長城三尺金邊吏發兵止之不從且報曰修補舊城.

#高麗史82卷-志36-兵2-城堡-013
仁宗十五年復城安戎鎭三百四十九*閒門四水口一城頭遮城各一.

#高麗史82卷-志36-兵2-城堡-014
毅宗三年復城嘉州門五水口一城頭二十六.  四年城延州門十水口五城頭十九遮城八.

#高麗史82卷-志36-兵2-城堡-015
高宗九年城宜州和州鐵關凡四旬而畢.  二十年築江華外城.  三十七年始築江都中城周回二千九百六十餘*閒大小門凡十七.  三十八年城金州以備倭寇.  三十九年始營昇天府城廊.

#高麗史82卷-志36-兵2-城堡-016
恭愍王十八年城嘉州.

#高麗史82卷-志36-兵2-城堡-017
辛禑三年開城府狀曰: “其一外城修葺事則曰定國立都者必先高城深池此古今之通制也. 我國家太祖創業宏遠而城郭不修至於顯廟始築外城置城上羅閣以固守. 世遠城頹且古基周回廣遠一二年*閒雖竭民力似未能重修也. 宜鍊兵息民以待其變. 其二內城新築事則曰惟事事乃必有備有備則無患矣. 今也倭寇橫行肆毒京內之民如有急難無所依據誠可畏也. 願令堅築內城. 其三外方山城修補事則曰唐鑑以高麗因山爲城爲上策也山城相近之地隨宜修葺使之烽燧相望攻戰相救可也. 其四牧府郡縣築城事則曰休兵息民有國之先務也. 比來倭患相仍民不聊生且曾築四方周回長城與癸丑年所築東西江等城徒勞民費財而已. 其外方平地築城宜令停罷.”  四年十二月甲子憲司上*?曰: “諸道州郡山城國家往往遣使修築多發軍丁不日畢功旋致崩毁其弊甚巨. 請自今勿復遣使令守令徵發傍郡軍丁農隙修葺若未畢則停待明年以爲年例.”

#高麗史82卷-志36-兵2-城堡-018
恭讓王三年三月城機張郡及海州甕津.

#高麗史82卷-志36-兵2-屯田-000
屯田[兵糧付].

#高麗史82卷-志36-兵2-屯田-001
○顯宗十五年正月都兵馬使奏: “發西京畿內河陰部曲民百餘戶徙嘉州南屯田.”

#高麗史82卷-志36-兵2-屯田-002
靖宗十年二月以禮成江兵船一百八十?漕轉軍資以實西北界州鎭倉?.

#高麗史82卷-志36-兵2-屯田-003
文宗十八年二月命有司以禮成江船一百七?一年六次漕轉龍門倉米于麟龍鐵宣郭等州及威遠鎭以充軍粮.  二十一年六月制: 漕運安瀾倉米二萬七千六百九十石于朔北以充軍資.  二十七年四月西北路兵馬使奏: “長城外墾田一萬一千四百九十四頃請待秋收穫以資軍儲.” 制可.

#高麗史82卷-志36-兵2-屯田-004
肅宗八年判: 州鎭屯田軍一隊給田一結田一結收一石九斗五升水田一結三石十結出二十石以上色員褒賞徵*?{斂}軍卒百姓以充數者科罪.

#高麗史82卷-志36-兵2-屯田-005
元宗十一年閏十一月令百官出米有差以助軍餉.  十三年五月世子諶遣使諸道各三人巡視兵粮所出田疇.

#高麗史82卷-志36-兵2-屯田-006
忠烈王三年二月令諸王百官以至庶民出米有差以充洪茶丘軍粮.  四年正月以西海道丁丑年轉米給元帥茶丘軍.  五年四月遣使諸道審檢兵粮.  七年三月分給官絹二萬匹于兩班及京外民戶?兵粮.  十月發龍門倉兵粮給領府.  八年四月東征所支兵粮十二萬三千五百六十餘石.  九年二月命各道祿轉未輸京者悉充軍糧.  三月令諸王百官及工商奴隸僧徒出軍糧有差諸王宰樞僕射承旨米二十石致仕宰樞顯官三品十五石致仕三品顯官文武四五品十石文武六品侍衛護軍八石文武七八品?上解官六石東班九品?外副使校尉南班九品四石正雜權務隊正三石東西散職業中僧一石白丁抄奴所由丁吏諸司下典獨女官寺奴婢十斗賈人大戶七石中戶五石小戶三石唯年七十以上男女勿*?{斂}.  十五年三月發御庫米四千石以補兵糧.  十六年二月哈丹犯邊令諸王宰樞承旨班主各出米七石坊里庶人出米有差以充東界防戍軍糧.  九月傳旨: “東界州郡轉米一千石及雙城近處盈德興海德原淸河等沿海各州今年轉米?輸于雙城以充軍糧.  雙城鎭守別抄馬二百五十匹料自今年十月至明年二月計凡一千二百五十石以雙城旁近盈德長?德原興海淸河延日安康杞溪神光等州今年雜貢皮穀計折輸送.”

#高麗史82卷-志36-兵2-屯田-007
恭愍王元年二月下旨: “前者以軍糧不足權借米*??以百石准四十石其數過重. 今改定十石准三石百石准三十石今月二十二日?匙下送其不從國令人員仰軍粮色處分開閉以時在數?沒入.”  五年六月敎曰: “一全羅道臨坡屯田近來權勢之家稱爲賜給奪占殆盡仰都評議使別置屯田官諸家占奪一皆復舊沿海之地築堤?水可作良田者往往而有宜令有司相地用防倭之卒爲之農夫. 諸家賜給田平衍膏?可屯田者以賊家及行省所占人物分隊給地以責其事各道凡古屯田處皆用臨坡屯田之例. 一外方州縣所有亡寺院,官吏收其田租爲公用所在皆是. 今當軍興時其亡寺院田租皆給防護軍糧.”  十一月廉悌臣上*?曰: “食爲民天兵藏於農宜令軍士有事操兵無事屯田則轉餉省而軍食足矣. 軍師之盛在於儲峙今師興有日而輓輸之路阻脩. 如選其精强分屯要害移其餘卒就食安州等處觀變而動則輓粟之勞?而養兵之勢强矣.”  二十年十二月敎曰: “屯田之法有益軍需. 仰都評議使行移各道防禦大小員官相其地利役以軍入耕種以省漕輓之費.”

#高麗史82卷-志36-兵2-屯田-008
辛禑元年二月下旨: “屯田之法役以戍兵閑民擇其曠地量宜屯種以省漕輓之費. 今戶給種子不論??收入無法民甚苦之. 仰都評議使行移各道家戶屯田一皆禁止其餘屯田亦從優典量力屯種以補糧餉.”  九月取諸寺田租以充軍費.  十月備北元諸軍久屯北界北界舊無私田官收租以充軍粮. 後勢家爭占爲私田以故轉餉不繼取粮於民民甚苦之安州以北尤受其害.  二年九月都評議使以各道軍資無數日之費令各道在外品官又烟戶各里差等抽*?{斂}以補軍*?{須}.  宰樞議曰: “近因軍征軍糧乏少宜令京外品官大小各戶出軍糧有差. 兩府以下通憲以上造米四石三四品三石五六品二石七八品一石權務十斗散職鄕史十斗百姓公私奴則量其戶之大小徵之.”  閏九月憲府: “以兵革旱荒連歲相仍軍食?竭請於功臣田租三分取一寺社田收其半兩殿所屬官司田科*?{斂}外羨餘?充軍需.” 從之.  三年三月崔瑩言於禑曰: “喬桐江華乃倭賊防戍之地也兩處土田之出皆入兼幷之門私費何益. 唯摩尼山塹城祭田及府官祿俸外餘田皆以軍簿收之且置?兩處以備粮餉.” 禑從之.  五年正月門下府郞舍上*?論時弊其詞曰: “國無三年之儲國非其國我國一年之畜尙且不足一有緩急事勢可畏. 屯田之法當今急務各道各州屯田法制不行分種各戶秋收以爲賓客之供. 願自今痛行禁理隨州郡殘盛定屯田之數每年按廉別定守令秋收入庫報數都堂用是以爲守令殿最東西兩界用兵最急宜於閑曠之地設屯田遣公廉者備官牛農器勸督耕耘以備軍*?{須}. 甲寅年後公私加耕之田兵息爲限?屬軍*?{須}倉庫宮司所屬田土令各道按廉別定守令踏檢收納如有不得已國用都堂量給其費其餘?屬軍*?{須}京畿各道功臣田土丙申年以來被罪人土田一依憲司所奏?屬軍*?{須}.”  九年五月全羅道按廉使呂稱啓: “倉?虛竭無以供軍.” 乃令道內居人隨職品高下出米以助之. 奉翊通憲三十斗正順奉順中正中顯二十斗奉常奉善十五斗五六品十斗七八品七斗.  十月宰輔曹敏修等與耆老宰輔共議: “諸賜給田口分田各寺社田?皆屬公盡收其租以備軍國之需.”  十三年十一月命收私田半租以備軍餉.  十四年八月憲司上*?曰: “諸島漁?之利畜牧之蕃海産之饒國家之不可無者也. 我神聖之未定新羅百濟也先理水軍親御樓船下錦城而有之諸島之利皆屬國家資其財力遂一三韓. 自鴨綠以南大抵皆山肥膏不易之田在於濱海沃野數千里之?田陷于倭奴??際天倭奴之來前無橫草出入山郡如蹈無人之地國家旣失諸島漁?畜牧之利又失沃野出穀之府. 願用漢氏募民實塞下防凶奴故事許於亡邑荒地開懇者限二十年不稅其田不使國役專仰水軍萬戶府修立城堡屯其老弱遠斥候謹烽燧居無事時耕耘漁?鑄冶而食以時造船寇至則淸野入保水軍出船擊之. 自舍浦以至義州皆如此則不出數年流亡盡還其鄕邑而邊境州郡旣實則諸道漸次而充戰艦多而水軍習海寇遁而邊郡寧漕轉易而京師富. 水軍萬戶各道元帥能立屯田能修戰艦能結人心能施號令能滅賊能安邊者賜之島田世食其入傳之子孫其失一城堡一州郡者軍法從事毋得輕宥以示勸懲.”

志卷第三十六.


#高麗史83卷-志37-00-00-000
志卷第三十七. 高麗史八十三.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史83卷-志37-兵3-00-000
兵三.

#高麗史83卷-志37-兵3-看守軍-000
看守軍.

#高麗史83卷-志37-兵3-看守軍-001
○典?庫: 將校二雜職將校二軍人五.  鹵簿都監: 將校二散職將相二軍人四.  征袍庫: 將校二軍人五.  仁恩館: 將校二.  龍門倉: 將校二散職將相二軍人十五.  雲興倉: 將校二軍人五.  內莊宅: 將校二軍人八.  良?署: 雜職將校四.  將作布庫將校九軍人三.  長興庫: 將相三將校二軍人五.  掌冶署: 將校二.  廣化門布庫: 軍人六.  順天館: 將校六散職將相四散職將校四.  大明宮: 將校四軍人六.  諸殿器用造成色: 將校二.  中軍旗造色: 將校軍人各二.  新興館: 將校二軍人五.  奉先庫: 將校雜職將校各二軍人六.  松岳烽?: 將校二.  部烽?: 將校二軍人三十三.  泰定門庫: 將校二.  麗景門庫: 將校二.  大盈署: 將校二.  宣敎門庫: 將相一.  大府寺: 將相一將校三.  金銀新庫: 將校一.  玄武廊上庫: 將校一.  外右金剛庫: 將校一.  長平西廊兵仗庫: 將校一.  油蜜庫: 將校一.  迎送庫: 將校一.  宣敎樓上庫: 將校一.  新定西化布庫: 將校三.  大盈庫: 將校八.  鋪陳都監: 將校二雜職將校二.  開明宅大府: 將校二.  左牧監: 將校二.  羊欄牧監: 將校二軍人十七.  江陰牧監: 將校二.  國子監: 雜職將校二散職將相六.  都祭庫: 雜職將校二散職將相二.  *大廟署: 散職將相二十四雜職將校二.  吏部: 雜職將校四散職將相四.  軍器監: 雜職將校二監門衛軍四.  三司: 雜職將相四.  尙食庫: 散職將相二.  都省庫: 散職將相二.  養賢庫: 散職將相二.  小府監: 雜職將校二.  都兵馬: 雜職將校二.  內都校: 雜職將校二.  外都校: 雜職將校二.  館都校: 雜職將校二.  梨房庫: 散職將相二.  福源天皇堂: 散職將相二.  司宰寺: 雜職將校二.  內園署: 雜職將校二.  太僕寺: 雜職將校二.  社稷壇: 散職將相二.  兵書藏: 散職將相二.  仁恩館: 散職將相二.  延恩館: 散職將相二.  中尙署: 雜職將校二.  長興庫: 雜職將校二.  刑部: 雜職將校二.  將作監: 雜職將校二.  尙舍局: 雜職將校二.  尙乘局: 雜職將校二.  內都?院: 散職將相二.  司儀署: 散職將相二.  征袍庫: 散職將相二.  常平倉: 散職將相二雜職將校二.  左右倉: 散職將相各二.  東西大悲院: 散職將相各二.  園丘: 散職將相二.  籍田: 散職將相二.  守宮署: 雜職將校二.  *大醫監: 雜職將校二.  大官署: 雜職將校二.  惠民局: 雜職將校二.  長源亭: 散職將相四.  習射都監: 雜職將校二.  史館: 雜職將校二. 西京修理色: 散職將相四.  供驛署: 雜職將校二.  *大常府: 雜職將校二.  式目都監: 雜職將校二.  橋路都監: 雜職將校二.  九曜堂: 散職將相二監門衛軍二.  弓箭庫: 雜職將校二.  典廐署: 雜職將校二.  會同館: 雜職將校二.  諸陵署: 雜職將校二.  禮服造成都監: 雜職將校二.  ?頭店: 雜職將校二.  西郊亭: 雜職將校二.  朝宗館: 雜職將校二.  新?店: 雜職將校二.  馬政色: 雜職將校二.  祭器都監: 雜職將校二.

#高麗史83卷-志37-兵3-圍宿軍-000
圍宿軍.

#高麗史83卷-志37-兵3-圍宿軍-001
○廣化門: 職事將校一散職將相六監門衛軍五同門事知將校一監門衛軍二同門水口將校一.  通陽門: 散職將相二監門衛軍二.  朱雀門: 散職將相二監門衛軍二.  安祥門: 散職將相二監門衛軍二.  延秋門: 散職將相二監門衛軍二.  通德門: 散職將相二監門衛軍二.  玄武門: 散職將相二監門衛軍二.  金曜門: 散職將相二監門衛軍二.  太和門: 散職將相二監門衛軍二.  上東門: 散職將相二監門衛軍二.  朝宗門: 散職將相二監門衛軍二.  靑陽門: 散職將相二監門衛軍二.  宣仁殿東紫門: 大將軍一將軍一同殿侍衛中郞將二南紫門中郞將一加差將相一同門末門將相一.  康安殿南門: 將相一同殿東末門將相一.  千齡門: 將相一同門西廊後壁將相一.  儲祥門: 將相一.  靜德宮東門: 將相一.  景靈殿: 將校一同殿屛障將相一.  集賢殿東門: 將相一.  穆淸殿東門: 將相一.  奉元門: 將相一宣慶殿北門將校一.  宴親殿: 將校一.  永壽殿: 將相一.  雲興門: 將相一.  儀鳳門: 將相一.  ?通門前: 將軍一將相一加差散職將相五.  泰定門前: 將軍一將相一加差將相八同門水中將校一.  麗景門: 將相將校各一加差散職將相五.  安興門: 將相將校各一加差將相五.  向成門: 將相將校各一加差將相五.  宣敎門: 將相將校各一加差散職將相五.  掖庭局: 將校二雜職將校四.  望雲樓: 將校一.  歸仁門: 將校一散職將校二監門衛軍二.  長平門: 職事將校一散職將相二監門衛軍二.  宣仁門: 職事將校一散職將相二監門衛軍二同門水口監門衛軍二.  福源宮: 雜職將校二散職將相二.  承德宮: 散職將相二.  延德宮: 散職將相二.  興慶宮: 散職將相二.  永昌宮: 散職將相二.  玄德宮: 散職將相二.  福寧宮: 散職將相二.  明福宮: 散職將相二.  安和寺眞殿弘圓寺眞殿興王寺眞殿天壽寺眞殿大雲寺眞殿重光寺眞殿弘護寺眞殿玄化寺眞殿國淸寺眞殿崇敎寺眞殿乾元寺眞殿: 散職將相各二.  奉恩寺眞殿: 散職將相四.  深陵良陵壽陵宣陵濟陵懷陵明陵隱陵德陵貞陵齊陵質陵宜陵永陵定陵?陵成陵慈陵穆陵戴陵昌陵寧陵恭陵端陵莊陵玄陵夷陵幽陵元陵仁陵翼陵惠陵堅陵平陵乾陵崇陵靈陵容陵和陵節陵悼陵信陵靜陵匡陵簡陵肅陵周陵: 散職將相各二.  憲陵順陵義陵景陵顯陵英陵康陵安陵榮陵泰陵: 散職將相各四. 裕陵綏陵: 散職將相各六.  延陽門: 散職將相二監門衛軍二.  紫安門: 散職將相二監門衛軍二.  安和門: 散職將相二監門衛軍二.  德山門: 散職將相二監門衛軍三.  鶯溪門: 散職將相二監門衛軍二.  安定門: 散職將相二監門衛軍二.  弘仁門: 散職將相二監門衛軍二.  成道門: 散職將相二監門衛軍二.  崇仁門: 將校一軍人二散職將相二監門衛軍二同門水口散職將相二.  靈昌門: 將校一軍人二散職將相二監門衛軍一.  宣旗門: 將校一軍人二散職將相二監門衛軍二同門水口散職將相二.  長覇門: 將校一軍人二散職將相二監門衛軍三同門水口散職將相二.  會賓門: 將校一軍人二散職將相二監門衛軍一.  泰安門: 將校一軍人二散職將相二監門衛軍一.  永同門: 將校一軍人二散職將相二監門衛軍一.  ?德門: 將校一軍人二散職將相二監門衛軍一.  仙溪門: 將校一軍人二散職將相二監門衛軍二.  宣義門: 將校一軍人二散職將相二監門衛軍一.  乾陽門: 將校一軍人二散職將相二監門衛軍一.  保泰門: 將校一軍人二散職將相二監門衛軍一.  永平門: 將校一軍人二散職將相二監門衛軍二.  狡猊門: 將校一軍人二散職將相二監門衛軍一.  仙嚴門: 將校一軍人二散職將相二監門衛軍一.  光德門: 將校一軍人二散職將相二監門衛軍一.  昌信門: 將校一軍人二散職將相二監門衛軍一.

#高麗史83卷-志37-兵3-?點軍-000
?點軍.

#高麗史83卷-志37-兵3-?點軍-001
○市裏?點: 將相一將校二軍人十一.  街衢監行: 將校二螺匠十一都典十一軍人四十.  左右京裏?點: 將相各二將校各二軍人各八.  五部?點: 將相各二將校各二軍人各八.  四郊細作立: 將相各二將校各一軍人各七.  安和生木立: 將相一將校一軍人六.  宮北?點: 將相一將校一軍人六.  選軍?點: 將校二軍人三十二.  獄直?點: 將校四軍人四十五.  地倉?點: 將校二軍人二.  左倉?點: 將校二軍人十五.  右倉?點: 將校五軍人二十五.  金吾衛?點: 將校二軍人四.  五正?點: 將校一軍人三.  松岳左右樵人?點: 將校各一散職將相各二軍人各二.  東郊炭峴禿山狄逾峴小梓尾等生木立: 將校各一散職將相各一軍人各六.  西郊藥師院*于知岩熊川大峴西普通亭之谷馬川高寺等生木立: 將校各一散職將相各二軍人各六.  爐谷生木立: 將相一將校一散職將相二軍人六.  惡?生木立: 散職將相二.  *大廟檢點: 將校二軍人十.

#高麗史83卷-志37-兵3-州縣軍-000
州縣軍.

#高麗史83卷-志37-兵3-州縣軍-001
○高麗兵制大抵皆倣唐之府衛則兵之散在州縣者意亦皆屬乎六衛非六衛外別有州縣軍也. 然無可考姑以此目之.

#高麗史83卷-志37-兵3-州縣軍-002
北界.
○西京精勇一領內都領別將一人左右府別將各二人校尉十人隊正二十人旗頭行軍幷九百七十人保昌雜軍十九隊內行首行軍幷九百三十一人海軍一隊內行首一人行軍四十九人元定兩班軍閑人雜類都計九千五百七十二丁.
○安北府都領中郞將一中郞將二郞將七別將十四校尉二十八隊正五十八行軍一千五百十五人抄軍十六隊內馬四隊右軍四隊內馬一隊左軍二十六隊內馬弩各二保昌七隊白丁二十七隊.
○龜州都領中郞將一中郞將二郞將七別將十五校尉三十隊正六十行軍一千六百四十二抄軍二十四隊內馬四隊左軍二十隊內馬四弩二保昌八隊.
○宣州都領中郞將一中郞將二郞將六別將十二校尉二十五隊正五十行軍一千三百三十七人抄軍二十六隊內馬四隊左軍二十隊內馬弩各二右軍四隊內馬一隊保昌六隊白丁七十六.
○龍州都領中郞將一中郞將二郞將八別將十九校尉二十三隊正六十行軍一千七百七十八人抄軍三十二隊左軍三十二隊內馬四弩二右軍四隊保昌六隊白丁七十四沙比江別將一校尉二隊正四行軍九十九人.
○靜州都領中郞將一中郞將二郞將九別將十九校尉三十九隊正七十九行軍二千七十五人抄軍三十六隊內馬六隊左軍三十隊內馬弩各四右軍四隊保昌六隊白丁二十八隊神騎一百八人.
○麟州中郞將二郞將九別將十八校尉三十六隊正七十二行軍一千八百九十三人抄精勇三十六隊內馬六隊左軍三十四隊內馬弩各四右軍四隊保昌四隊白丁三十六隊.
○義州中郞將三郞將六別將十二校尉二十四隊正四十八行軍一千二百四十九人.
○朔州中郞將一郞將五別將十校尉二十二隊正四十五行軍一千二百九人精勇十八隊內馬六隊左軍十八隊內馬二隊弩一隊右軍四隊內馬一隊保昌五隊神騎四十五人白丁四十八隊步班十二隊.
○昌州中郞將一郞將四別將九校尉十八隊正三十六行軍九百七十一人精勇十六隊內馬二隊左軍十隊內馬弩各二隊右軍三隊內馬一隊保昌四隊神騎二十二人步班二十一隊白丁二十二隊.
○雲州中郞將一郞將三別將八校尉十六隊正三十一行軍九百二十六人精勇十二隊內馬弩各二左軍十二隊內馬二弩一右軍四隊內馬一保昌四隊神騎三十三人白丁四十九隊.
○延州中郞將一郞將四別將九校尉十八隊正四十一行軍一千五十二人精勇十二隊內馬二隊左軍十隊內馬弩各二右軍三隊保昌四隊白丁五十隊神騎二十六人.
○博州中郞將一郞將五別將九校尉十九隊正三十九行軍一千三百八十七人精勇十四隊內馬二左軍十四隊內馬弩各五右軍四隊內馬一隊保昌五隊白丁一百二十隊步班二十五人神騎四十九人.
○嘉州中郞將一郞將五別將十校尉二十一隊正四十三行軍一千一百十九人精勇十五隊左軍十三隊內弩一隊右軍二隊內馬一隊保昌四隊白丁百十三隊步班四十人神騎五十人.
○郭州中郞將一郞將四別將九校尉十八隊正三十六行軍九百六十六人精勇十三隊內馬三隊左軍十四隊內馬三弩一右軍二隊保昌四隊神騎五十三人步班四十二人白丁一百四十二隊.
○鐵州中郞將一郞將四別將八校尉十六隊正三十二行軍八百七十人精勇十二隊內馬二隊左軍十二隊內馬弩各二右軍二隊保昌四隊神騎三十二人步班二十九人白丁六十二隊.
○靈州郞將四別將七校尉十四隊正二十八行軍七百二十九人精勇十隊內馬一隊左軍十隊內馬二弩一右軍二隊保昌四隊神騎十五人步班十七人白丁二十五隊.
○猛州郞將三別將五校尉十隊正二十行軍六百三十人精勇十隊內馬二隊左軍八隊內弩一隊右軍二隊內馬一隊保昌四隊神騎二十八人步班二十五人白丁九十六隊.
○德州郞將四別將七校尉十四隊正二十八行軍七百七十八人精勇十隊內馬二隊左軍十隊右軍二隊保昌四隊神騎二十六人步班二十三人白丁五十五隊.
○撫州郞將四別將七校尉十四隊正二十九行軍八百一人精勇十隊內馬弩各一隊右軍三隊保昌三隊神騎三十五人白丁七十八隊.
○順州中郞將一郞將二別將七校尉十三隊正二十七行軍七百五十五人精勇十隊內馬二隊左軍十隊內馬弩各一隊右軍二隊保昌三隊神騎四十人步班二十人白丁一百五十四隊.
○渭州郞將五別將八校尉十六隊正二十行軍九百十八人精勇十二隊內馬二隊左軍十二隊內馬弩各一隊右軍三隊保昌五隊神騎步班各三十二人白丁八十三隊.
○泰州郞將四別將七校尉十四隊正二十八行軍八百九十五人精勇十三隊內馬三隊左軍十隊內馬一隊保昌三隊神騎二十二人步班三十九人白丁五十七隊.
○成州中郞將一郞將三別將七校尉十二隊正二十七行軍七百四十四人精勇十隊內馬弩各一隊左軍九隊內馬弩各一隊右軍三隊保昌五隊神騎十七人步班三十三人白丁二百一隊.
○殷州郞將五別將八校尉十八隊正三十三行軍九百十七人精勇二十二隊內馬弩各一隊左軍十二隊右軍三隊保昌四隊神騎三十四人步班五十九人白丁八十五隊.
○肅州都領郞將一郞將四別將八校尉十五隊正三十二行軍九十五人精勇十二隊內馬二隊左軍十二隊內馬弩各二隊右軍三隊保昌四隊神騎三十九人步班五十人白丁三十七隊.
○寧德城中郞將一郞將四別將八校尉十六隊正三十二行軍八百三十二人精勇十五隊內馬三隊左軍十隊內馬弩各二隊右軍二隊保昌三隊神騎四十九人白丁五十一隊.
○威遠鎭郞將四別將六校尉十二隊正二十五行軍六百八十九人精勇十二隊左軍七隊內馬弩各二隊右軍二隊保昌四隊神騎二十七人步班二十四人白丁五十二隊.
○定戎鎭中郞將一郞將三別將七校尉十四隊正二十八行軍七百十三人精勇十隊內馬四隊左軍八隊內馬弩各一隊右軍四隊內馬一隊保昌五隊神騎三十三人步班十人白丁五十六隊.
○寧朔鎭郞將五別將八校尉十隊正三十二行軍八百五十一人精勇十三隊內馬四隊左軍十三隊內馬二隊弩一隊保昌四隊神騎二十九人步班二十三人白丁十五隊.
○安義鎭郞將四別將七校尉十四隊正二十八行軍七百十一人精勇九隊內馬二隊左軍六隊保昌七隊神騎三十人步班十七人白丁五十四隊.
○淸塞鎭.  中郞將一郞將三別將七校尉十五隊正三十一行軍八百三十人精勇十二隊內馬二隊左軍十隊內弩一隊右軍三隊保昌五隊神騎五十人步班三十六人白丁六十二隊.
○平虜鎭中郞將一郞將三別將七校尉十五隊正二十一行軍八百四十七人精勇十三隊內馬三隊左軍十隊內馬二隊右軍三隊保昌四隊神騎二十八人步班四十二人白丁四十二隊.
○寧遠鎭郞將四別將七校尉十三隊正二十八行軍七百八十三人精勇十隊左軍十隊內馬弩各一隊右軍一隊保昌五隊神騎二十三人步班五十一人白丁三十隊.
○朝陽鎭將一副將一中郞將一郞將五別將八校尉二十隊正四十一行軍一千一百四十三人.  精勇十五隊內馬二隊左軍十五隊內馬弩各二右軍三隊保昌五隊神騎四十二人步班四十四人白丁六十七隊.
○陽?鎭將一中郞將一郞將三校尉七隊正十四行軍四百二十二人精勇五隊內馬一隊左軍五隊內馬弩各一隊右軍一隊保昌三隊神騎十一人步班十二人白丁三十隊.
○樹德鎭將一別將一校尉二隊正五行軍一百五十三人精勇二隊內馬一隊左軍二隊保昌一隊神騎十人白丁二十二隊.
○安戎鎭將一郞將一別將二校尉四隊正八行軍二百六人精勇二隊左軍三隊保昌一隊神騎十一人步班二十七人白丁三十三隊.
○通海縣郞將一別將二校尉五隊正十行軍二百七十四人精勇四隊左軍三隊右軍一隊保昌一隊神騎五人步班十四人通海江校尉一隊正二行軍四十三人.
○永淸縣郞將三別將四校尉八隊正十六行軍四百三十二人精勇六隊左軍五隊右軍保昌各二隊神騎二十八人步班九人白丁一百隊.
○咸從縣郞將一假郞將三別將六校尉十三隊正二十六行軍七百二十九人精勇八隊左軍十隊右軍二隊保昌四隊神騎二十人步班三十一人白丁四十九隊.
○龍岡縣郞將三別將六校尉十二隊正二十四行軍六百五十六人精勇八隊左軍八隊右軍二隊保昌四隊神騎三十五人步班四十人白丁五十九隊.
○三和縣別將一校尉二隊正五行軍一百三十五人.
○三登縣假別將一校尉二隊正五行軍一百二十一人.

#高麗史83卷-志37-兵3-州縣軍-003
東界.
○安邊府都領一郞將二別將四校尉十二隊正二十七抄軍左右軍各八隊寧塞軍三隊五人計百五十工匠一梗計三十三人.
○瑞谷縣別將一校尉二隊正三左軍一隊右軍二隊寧塞一隊三十一人工匠一梗.
○汶山縣右軍一隊工匠一梗.
○衛山縣校尉一左軍二隊右軍一隊寧塞一隊工匠一梗.
○翼谷縣校尉一左軍一隊寧塞一隊.  鐵垣戍右軍寧塞各一隊.  凝川貢所左軍寧塞各一隊行軍四十六.
○孤山縣別將一校尉三隊正七抄軍左右軍各二隊寧塞一隊.
○鶴浦縣別將一校尉二隊正四抄軍二隊左右軍各一隊寧塞一隊壓戎戍校尉一隊正二左右軍各一隊寧塞七人.
○霜陰縣校尉一隊正二左右軍各一隊寧塞一隊禾登戍左右軍各一隊寧塞五人.  福寧鄕校尉一隊正二左右軍寧塞各一隊.
○和州都領一郞將三別將七校尉十三隊正三十二抄軍左軍各十隊右軍八隊寧塞四隊工匠一梗.
○高州都領一郞將三別將七校尉十五隊正三十二抄軍左軍各一隊右軍八隊寧塞二隊投化田匠各一梗.
○宜州都領一別將三校尉七隊正十六抄軍左軍各五隊右軍四隊寧塞二隊工匠一梗.
○文州都領一郞將二別將四校尉九隊正二十二抄軍六隊左軍八隊右軍五隊寧塞一隊工匠一梗.
○長州都領一郞將二別將四校尉九隊正三十三抄軍六隊左軍八隊右軍六隊寧塞三隊?川軍四隊.
○定州都領一郞將四別將八校尉十六隊正三十七抄軍十四隊左軍十三隊右軍六隊寧塞四隊.
○德州都領一郞將二別將四校尉八隊正二十抄軍左軍各九隊右軍四隊寧塞六十六人.
○元興鎭都領一郞將二別將五校尉十三隊正二十九抄軍左軍各九隊右軍四隊寧塞四隊沙工四隊.
○寧仁鎭都領郞將各一別將三校尉七隊正十六抄軍四隊左軍六隊右軍四隊寧塞二隊.
○耀德鎭都領郞將各一別將八校尉九隊正二十抄軍八隊左軍四隊右軍六隊寧塞二隊工匠一梗.
○鎭溟縣都領一別將二校尉六隊正十一抄軍五隊右軍二隊寧塞一隊,田匠一梗.
○長平鎭都領一別將二校尉六隊正十三抄軍左軍各五隊右軍二隊寧塞一隊.
○龍津鎭都領一別將二校尉四隊正十抄軍右軍各二隊左軍四隊寧塞二隊工匠一梗.
○永興鎭都領一別將二校尉五隊正十一抄軍左軍各四隊右軍三隊寧塞二隊.
○靜邊鎭都領一校尉五隊正十一抄軍四隊左軍三隊右軍四隊寧塞四十人.
○雲林鎭校尉一隊正三左軍二隊右軍一隊寧塞一隊.
○永?鎭別將一校尉二隊正五左右軍各二隊寧塞一隊.
○隘守鎭別將一校尉二隊正六左軍三隊右軍二隊寧塞一隊工匠一梗.
○金壤縣別將二校尉四隊正十抄軍四隊左右軍各三隊寧塞一隊.
○高城縣別將一校尉四隊正九抄軍一隊左軍一隊右軍三隊寧塞二隊.
○杆城縣別將一校尉五隊正十抄軍左軍各四隊右軍二隊寧塞一隊.
○翼令縣別將三校尉三隊正九抄軍右軍各四隊左軍二隊寧塞一隊.
○溟州別將五校尉十隊正二十三抄軍左右軍各八隊寧塞四隊工匠一梗.
○三陟縣別將一校尉八隊正十六抄軍左軍各四隊右軍九隊寧塞一隊工匠一梗.
○蔚珍縣別將一校尉三隊正八抄軍左軍各二隊右軍三隊寧塞一隊.

#高麗史83卷-志37-兵3-州縣軍-004
交州道.
○春州道內合保勝一百三十三人精勇七百七十六人一品五百七十二人.
○東州道內合精勇九百七十一人一品六百五十人.
○交州道內精勇四百七十七人一品三百五人.

#高麗史83卷-志37-兵3-州縣軍-005
楊廣道.
○廣州道內保勝二百五十八人精勇五百四十六人一品五百三十六人.
○南京道內保勝一百三十三人精勇八百六十四人一品五百二十九人.
○安南道內保勝一百五十九人精勇二百九十二人一品二百八十二人.
○仁州道內保勝一百九十四人精勇一百八十七人一品二百二十七人.
○水州道內保勝一百七十五人精勇二百九十一人一品三百七十二人.
○忠州牧道內保勝二百四十一人精勇三百五十七人一品五百二十人.
○原州道內保勝一百二十二人精勇二百三人一品二百四十八人.
○淸州牧道內保勝五百三十八人精勇七百八人一品八百五十人.
○公州道內保勝三百二十六人精勇五百五十三人一品五百二十七人.
○洪州道內保勝三百三十八人精勇四百九十七人一品七百十三人.
○嘉林道內保勝九十八人精勇二百五十一人一品二百一人.

#高麗史83卷-志37-兵3-州縣軍-006
慶尙道.
○蔚州道內保勝一百三十四人精勇一百四十五人一品一百八十一人.
○梁州道內保勝五十七人精勇一百四十七人一品一百七十三人.
○金州道內保勝一百八十八人精勇二百七十八人一品四百三十一人.
○密城道內保勝二百四十五人精勇四百二十七人一品五百三十二人.
○尙州牧道內保勝六百六十五人精勇一千三百七人一品一千二百四十一人.
○安東大都護道內保勝五百九十一人精勇九百五十三人一品一千十八人.
○京山府道內保勝五十四人精勇八百一人一品六百四十七人.
○晉州*??{牧}道內保勝二百七十七人精勇四百四人一品七百三十人.
○陜州道內保勝三百七十三人精勇二百二十九人一品四百四十八人.
○巨濟道內精勇五十人一品一百二十八人.
○固城道內保勝二十六人精勇五十三人一品一百九人.
○南海道內保勝行首幷十七人精勇十七人一品六十四人.

#高麗史83卷-志37-兵3-州縣軍-007
全羅道.
○全州牧道內保勝一百五十人精勇一千二百十四人一品八百六十七人.
○南原道內保勝二百五人精勇八百人一品六百三十六人.
○古阜道內保勝五十四人精勇六百十人一品五百四十五人.
○臨陂道內精勇三百四十一人一品二百人.
○進禮道內精勇二百十一人一品一百五十二人.
○羅州牧道內保勝四百五十四人精勇八百四十八人一品九百二十二人.
○靈光道內精勇四百一人一品三百六十八人.
○寶城道內保勝三百二十二人精勇四百十二人一品五百十三人.
○昇平道內保勝二百四十人精勇一百八十四人一品四百十五人.

#高麗史83卷-志37-兵3-州縣軍-008
西海道.
○黃州道內保勝二百十四人精勇三百二十人一品二百七十七人.
○谷州道內保勝二百九十五人精勇二百九十三人一品二百九十一人.
○安西大都護道內保勝四百五十人精勇八百七十四人一品八百三十八人.
○?州道內保勝三百三十三人精勇四百五十五人一品二百三十五人.
○瓮津道內精勇二百十人保勝一百七人一品六百十二人.

#高麗史83卷-志37-兵3-州縣軍-009
京畿.
○開城府道內保勝五十二人精勇二百四十人一品一百九十人.
○承天府道內保勝五十人精勇一百六十人一品一百十三人.
○江華道內保勝一百九十九人精勇五十四人一品一百七十一人.
○長湍道內保勝一百三十四人精勇三百四十三人一品三百三人.

#高麗史83卷-志37-兵3-船軍-000
船軍.

#高麗史83卷-志37-兵3-船軍-001
○忠烈王三十四年忠宣王卽位下敎曰: “船軍旣屬本司如有冒受鈞旨以圖免役者卽便斷罪配島.”

#高麗史83卷-志37-兵3-船軍-002
恭愍王二十二年五月諫官禹玄寶等上*?曰: “議者以爲賊善舟楫不可以水戰若造戰艦是重困吾民是不然. 水賊不可以陸攻其勢明甚且攘賊禁暴本欲爲民其可念小弊於民而貽大患於國乎. 今東西江?置防守賊泛海揚揚而來我軍臨岸拱手而已雖精百萬其如水何哉. 宜作舟艦嚴備器仗順流長驅塞其要衝賊雖善水安能飛渡. ?得勢便擒捷掃蕩亦可必也.” 二十三年正月檢校中郞將李禧上書曰: “今倭寇方熾乃驅烟戶之民不習舟楫者使之水戰每至敗績. 臣生長海邊曾習水戰願率海島出居民及自募人慣於操舟者與之擊賊期以五年永淸海道.” 中郞將鄭准提亦上書獻策王大悅以禧爲楊廣道安撫使准提爲全羅道安撫使兼倭人追捕萬戶以禧伴?六十七人准提伴?八十五人皆授添設職又令密直司?給空名千戶牒二十百戶牒二百. 初六道都巡察使崔瑩造船二千欲以六道軍騎船捕倭百姓畏懼破家逃役者十常五六及准提等建議事遂寢.

#高麗史83卷-志37-兵3-船軍-003
辛禑三年十月出市廛商賈以充海道之軍.  四年二月僉五部坊里軍令乘船捕倭.  十三年四月僉京圻左右道軍人爲騎船軍以防東西江倭寇.

#高麗史83卷-志37-兵3-船軍-004
恭讓王元年十月以朴麟祐爲楊廣左右道水軍都萬戶下旨曰: “領道內兵船察其萬戶千戶領船頭目人等能否有不能者擇有才幹威望者代之令預備器械追捕倭賊若各船萬戶等擅自放軍以營己私隱泊深浦不及應變者各船大小軍官及都萬戶依軍法斷罪.”  三年都堂啓曰: “召募海邊人民三丁爲一戶定爲水軍諸道濱海之田不收租稅以養水軍妻子.” 從之.

#高麗史83卷-志37-兵3-工役軍-000
工役軍.

#高麗史83卷-志37-兵3-工役軍-001
○明宗二十一年八月分外方役軍爲三番. 舊制諸州一品軍分爲二番當秋而遞使之循環比緣營造合而役之至是分焉.

#高麗史83卷-志37-兵3-工役軍-002
忠宣王元年三月重新康安延慶二宮令郡縣送民爲夫其數不可紀. 宰臣議發兩宮營造夫見任宰相及諸君日出三名致仕宰相及見任三品日出二名四品以下出有差是謂品從. 又以其人爲夫其人者主宮室修營官府使令之役. 郡縣吏之子必經是役然後得補吏職.

#高麗史83卷-志37-兵3-工役軍-003
忠惠王後四年五月新宮別造成都監令出諸君宰樞品從五名三品四名四品三名五六品二名七八品一名九品權務幷一名各限五日輸材木違者重罰. 又令各司納鍮銅諸君役夫日役三十人大君四十人其下有差. 若闕一日卽徵布如其人例.

志卷第三十七.


#高麗史84卷-志38-00-00-00-000
志卷第三十八. 高麗史八十四.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史84卷-志38-刑法1-00-00-000
刑法一.

#高麗史84卷-志38-刑法1-00-00-001
○刑以懲其已然法以防其未然. 懲其已然而使人知畏不若防其未然而使人知避也. 然非刑則法無以行. 此先王所以?用而不能偏廢者也. 高麗一代之制大抵皆倣乎唐至於刑法亦採唐律?酌時宜而用之. 曰獄官令二條名例十二條衛禁四條職制十四條戶婚四條廐庫三條擅興三條盜賊六條鬪訟七條詐僞二條雜律二條捕亡八條斷獄四條摠七十一條刪煩取簡行之一時亦不可謂無據. 然其弊也禁網不張緩刑數赦姦兇之徒脫漏自恣莫之禁制及其季世其弊極矣. 於是有建議雜用元朝議刑易覽大明律以行者又有兼採至正條格言行事宜成書以進者. 此雖切於救時之弊其如大綱之已?國勢之已傾何. 今以見於史者記其梗?使考得失作刑法志.

#高麗史84卷-志38-刑法1-名例-00-000
名例.

#高麗史84卷-志38-刑法1-名例-笞刑五-001
笞刑五.
○一十折杖七贖銅一斤.
○二十折杖七贖銅二斤.
○三十折杖八贖銅三斤.
○四十折杖九贖銅四斤.
○五十折杖十贖銅五斤.

#高麗史84卷-志38-刑法1-名例-杖刑五-001
杖刑五.
○六十折杖十三贖銅六斤.
○七十折杖十五贖銅七斤.
○八十折杖十七贖銅八斤.
○九十折杖十八贖銅九斤.
○一百折杖二十贖銅十斤.

#高麗史84卷-志38-刑法1-名例-徒刑五-001
徒刑五.
○一年折杖十三贖銅二十斤.
○一年半折杖十五贖銅三十斤.
○二年折杖十七贖銅四十斤.
○二年半折杖十八贖銅五十斤.
○三年折杖二十贖銅六十斤.

#高麗史84卷-志38-刑法1-名例-流刑三-001
流刑三.
○二千里折杖十七配役一年贖銅八十斤.
○二千五百里折杖十八配役一年贖銅九十斤.
○三千里折杖二十配役一年贖銅一百斤.

#高麗史84卷-志38-刑法1-名例-死刑二-001
死刑二.
○絞贖銅一百二十斤.
○斬[贖銅上同.]

#高麗史84卷-志38-刑法1-名例-刑杖式-001
刑杖式[尺用金尺.].
○脊杖長五尺大頭圍九分小頭圍七分.
○臀杖長五尺大頭圍七分小頭圍五分.
○笞杖長五尺大頭圍五分小頭圍三分.

#高麗史84卷-志38-刑法1-名例-辜限-001
辜限.
○手足毆傷人者限十日.
○以他物毆傷人者限二十日.
○以刃及湯火毆傷人者限四十日.
○折趺支體及碎骨限五十日.[被傷日晩則當至限日之晩便滿.]

#高麗史84卷-志38-刑法1-名例-禁刑-001
禁刑.
○國忌
○十直[初一日初八日十四日十五日十八日二十三日二十四日二十八日二十九日三十日] 
○俗節[元正上元寒食上巳端午重九冬至八關秋夕] 
○愼日[歲首子午日二月初一日] 

#高麗史84卷-志38-刑法1-公式-00-000
公式.

#高麗史84卷-志38-刑法1-公式-相避-000
相避.

#高麗史84卷-志38-刑法1-公式-相避-001
本族.
○父子孫.  同生兄弟.  堂兄弟.  同生?妹之夫堂?妹之夫.[臺省政曹外許同官.] 伯父叔父.  伯母叔母之夫.  姪女之夫.[臺省政曹外許同官.] 女壻.  孫女壻.
外族.
○母之父母.  母之同生兄弟.  母之同生?妹之夫.  母之同生兄弟?妹之子.
妻族.
○妻之祖父.  妻之同生兄弟.[臺省政曹外許同官.] 妻之同生?妹之夫.[上同.] 妻之伯父叔父.[上同.] 妻之伯母叔母之夫.[上同.] 妻之兄弟?妹之子.[上同.] 姪女之夫.[上同.]

#高麗史84卷-志38-刑法1-公式-官吏給暇-000
官吏給暇.

#高麗史84卷-志38-刑法1-公式-官吏給暇-001
○每月初一日初八日十五日二十三日.  每月入節日[一日]元正[前後幷七日]立春[一日]蠶暇[正月內子午日]人日[正月七日]上元[正月十五日前後幷三日]燃燈[二月十五日]春社[一日]春分[一日]諸王社會[三月三日]寒食[三日]立夏[三日]七夕[一日]立秋[一日]中元[七月十五日前後幷三日]秋夕[一日]三伏[三日]秋社[社稷祭日]秋分[一日]授衣[九月初一日]重陽[九月九日]冬至[一日]下元[十月十五日]八關[十一月十五日前後幷三日]臘享[前後幷七日]日月食[各一日]端午[一日]夏至[前後幷三日].

#高麗史84卷-志38-刑法1-公式-官吏給暇-002
○成宗元年判: 兩親忌給暇一日兩宵祖父母遠忌無親子者亦依此例.  四年新定五服給暇式: 斬衰齊衰三年給百日; 齊衰期年給三十日; 大功九月給二十日; 小功五月給十五日; ?麻三月給七日.  十五年判: 凡官吏父母喪三年每月朔望祭暇一日第十三月初忌日小祥齋暇三日其月晦小祥祭暇三日第二十五月第二忌大祥齋暇三日其月晦大祥祭暇七日至二十七月晦?祭暇五日.

#高麗史84卷-志38-刑法1-公式-官吏給暇-003
顯宗十一年判: 外官父母病者除往返程給暇二十日.  諸文武員僚父母年七十以上無他兄弟者不許補外其父母有疾給告二百日護視.  二十一年十二月判: 父母居外方或外任有病其子從仕於京者給由往返給馬父母在京而子外任者給馬又公*券出使者遭父母病往返?給馬職事常?以上散官五品以上?給從人.

#高麗史84卷-志38-刑法1-公式-官吏給暇-004
靖宗三年正月判: 兩親及祖父母歸葬者除往返程給暇二十一日.  十一年二月制: 文武官父母在三百里外者三年一定省給暇三十日無父母者五年一掃墳給暇十五日?不計程途. 五品以上奏聞六品以下有司給暇登第者定省掃墳日限亦依此例.

#高麗史84卷-志38-刑法1-公式-官吏給暇-005
文宗二年判: 大小官吏四仲時祭給暇二日.  三年九月制: 外方官吏遭兄弟?妹喪者若在遠州除申請京官直於外官請暇妻父母服不計妻之先後?許給暇.  二十三年判: 外官之妻在京身病者給暇三十日又外官身病者限百日給暇父母病三子俱爲外任者從父母願一子給暇二百日其餘子各給暇五十日其限滿者?解官.  三十五年三月詔定: 父母年七十以上八十以下侍丁一人九十二人百歲五人.

#高麗史84卷-志38-刑法1-公式-官吏給暇-006
宣宗三年二月判: 新除外官身病請暇者常?以上令*大醫監?視給暇久未?愈啓達遞差妄告病者科罪.  五年判: 病親浴溫井者計程途遠近給暇.

#高麗史84卷-志38-刑法1-公式-官吏給暇-007
睿宗四年判: ?上員告病者旬旬給暇?外員據里典狀報*大醫監看候給暇?限百日父母病者限二百日.

#高麗史84卷-志38-刑法1-公式-官吏給暇-008
仁宗十八年判: 無親子祖父母忌依宋制給暇一日兩宵.  判: 入流品以上者妻父母服給暇三十日其忌日依外祖父母例給暇一日兩宵.

#高麗史84卷-志38-刑法1-公式-官吏給暇-009
忠穆王判: ?外員身病告暇者令部審其虛實給暇外官身病者亦令界首官審之方許上京調理.  判: 年六十以上父母有病長子給暇侍藥.  判: 外任父母欲見其子除程途二十日給暇.

#高麗史84卷-志38-刑法1-公式-避馬式-000
避馬式.

#高麗史84卷-志38-刑法1-公式-避馬式-001
○顯宗卽位禮儀司奏定文武官路上相見禮: 一品官正三品以上馬上祗揖從三品以下下馬廻避; 三品官五品以上馬上祗揖六品以下下馬?避; 四品官六品以上馬上祗揖七品以下下馬?避; 五品官七品以上馬上祗揖八品以下下馬?避; 六品官八品以上馬上祗揖九品以下下馬?避; 七品官九品以上馬上祗揖流外雜吏下馬?避.

#高麗史84卷-志38-刑法1-公式-避馬式-002
德宗二年十二月判: 政要曰: ‘三品以上六尙書九卿遇親王不合下馬親王班皆次三公下.’ 諸王立一品文班從三品以上與武班上將軍以上馬上祗揖文班四品以下武班大將軍以下下馬?避; 於宰臣?知政事政堂文學左右僕射文班四品以上及給舍中丞武班大將軍南班宣徽使馬上祗揖文班五品以下及武班諸衛將軍南班引進使文班四品慢路少卿少監國子司業下馬?避; 三品以上文班少卿少監司業等五品武班諸衛將軍南班引進使馬上祗揖五品慢路六局奉御諸陵令太史令及文班六品武班中郞將閣門副使下馬; 文班四品以上文班常?六品及武班中郞將南班閣門通事舍人文班緊路補闕殿中馬上祗揖文班?外六品及七品以下武班郞將閣門祗候以下下馬?避; 五品隔文班七品以上武班郞將閣門祗候文班緊路拾遺監察馬上祗揖?外八品以下及武班別將崇班以下下馬?避; 六品文班?外八品以上及武班別將崇班供奉官馬上祗揖文班九品以下及武班散員南班侍禁以下下馬?避; 七品文班九品以上武班散員南班左右侍禁左右班殿直馬上祗揖以下下馬?避以爲恒式.

#高麗史84卷-志38-刑法1-公式-避馬式-003
宣宗十年六月判: 文武官職事四品以下散官三品以下於中丞職事五品以下散官四品以下於雜端侍御職事六品以下常?以上散官五品以下於殿中侍御監察御史皆避馬; 若吏部侍郞尙書左右丞給舍旣准諸曹三品且以侍臣在公侯之上與中丞馬上相揖; 知製誥亦非常例一從官品馬上相揖; 郞舍補遺勿論官品與雜端以上?馬上相揖若大夫則除宰臣樞密左右僕射近臣外?皆避馬.

#高麗史84卷-志38-刑法1-公式-公牒相通式-000
公牒相通式.

#高麗史84卷-志38-刑法1-公式-公牒相通式-001
京官.
○內史門下尙書都省於六官諸曹七寺三監出納門下侍郞以上不姓草押拾遺以上着姓草押錄事注書都事內位着姓名. 六官諸曹七寺三監於三省侍郞少卿以下具位姓名御史卿以上着姓草押. 六官諸曹於七寺三監員外郞以上着姓草押. 七寺三監於六官諸曹少卿以下具銜姓名七寺三監於諸署局丞注簿着姓草押. 諸署局於七寺三監直長以上着姓名諸下局署於三省諸曹式目七寺三監直長以下具位姓名. 吏部臺省於六官諸曹七寺三監門下侍郞平章以下拾遺以上着姓草押錄事具銜姓名於諸署局錄事注書着草押. 諸署局於三省直長以上具銜姓名.

#高麗史84卷-志38-刑法1-公式-公牒相通式-002
外官.
○別命使臣於牧都護當云某使貼某牧都護奉使事重備記事下典七品以上使着姓草押八品使着姓名署. 雖六七品使奉使事輕無人吏下典者*貝{具}銜着姓名署. 牧都護於七八品使副使以上着姓草押以下着姓名於奉使事重使及常?以上獨使着姓*(??){草}押副使以下着姓名. 別命使臣於中都護知州防禦縣令鎭將官雖無記事下典六七品使則着姓草押八品使則着姓名署於鎭將縣令着姓草押. 中都護知州防禦縣令鎭將官於七八品使着姓草押副使*(  ){以}下着姓名署於奉使事重使及常?使則皆着姓名. 三軍兵馬使於西京留守官判官以上着姓草押以下員着姓名署. 東西巡檢使於留守官副使以上着姓草押. 留守官於中軍兵馬使留守着草押副留守着姓名於左右東西都巡檢使副留守以上着草押判官以下着姓名. 西京監軍使於中軍兵馬使着姓於東西巡檢使着草押. 西京留守三軍兵馬使於監軍判官以上着姓草押. 東西都巡檢使於監軍副使以上着姓草押. 西京留守三軍兵馬使東西都巡檢使都部署於八牧二大都護府諸道府官?皆着姓草押. 八牧二大都護於三軍兵馬使及西京留守官監軍使東西都巡檢使東西海巡察使着姓名於諸都部署使着姓草押副使以下着姓名. 中都護知州以下諸道外官於兵馬使西京留守官東西都巡檢使東西海巡察使都部署着姓名. 中軍兵馬使於左右軍東界都巡檢使判官以上着姓草押以下着姓名. 左右軍東界都巡檢使於中軍兵馬使使着姓草押副使以下着姓名. 慶尙道巡檢使西海巡察使猛州都知兵馬使於西京留守及監軍使副使以上着姓草押以下着姓名. 諸都部署於西京留守官監軍使?以上員爲都部署副使則副使以上着姓草押?外員爲副使則着姓草押副使以下着姓名. 留守官監軍使於諸都部署判官以上着姓草押以下着姓名. 三道巡察使兵馬使於中軍兵馬使着姓名唯三品以上巡察兵馬使着姓草押. 三軍兵馬使諸都部署於慶尙道西海巡察使猛州都知兵馬使着姓草押. 諸都部署於三軍兵馬使着姓名於左右軍兵馬使則三品以上使以大將軍兼文班卿監者着姓草押以下着姓名. 西京留守於申省狀着姓草押副留守以下監軍使東西都巡檢使等別命使臣及諸道外官雖三品以上着姓名. 鎭將縣令監倉驛巡官於防禦鎭使以上官具銜着姓名.

#高麗史84卷-志38-刑法1-公式-公牒相通式-003
睿宗九年六月禮儀詳定所奏曰: “近來朝廷之*閒所行表狀書簡稱號不正非所以正名之義. 臣等欲望凡上表者稱聖上陛下上箋稱太子殿下諸王曰令公中書令尙書令曰太師令公兩府執政官曰太尉平章司空?政樞密僕射各隨時職稱之三品以下員寮?不得稱相公宜直呼官名.”

#高麗史84卷-志38-刑法1-公式-公牒相通式-004
忠烈王五年五月元中書省牒云: “據來文行移體例照得品同往復用平牒正從同三品於四品?今故牒六品以下皆指揮四品於五品用平牒於六品七品今故牒八品以下皆指揮如回報四品於三品牒呈上六品以下?申六品於四品牒呈上七品以下?申. 凡干公事除相統屬?*?{須}指揮外若非統屬照依前項體式行移.”  二十四年五月忠宣王卽位敎曰: “於朝廷*閒有僭越尊稱者實非禮也. 宜於諸王則書籤直稱某公侯寒暄稱令侯令旨宰執諸二品官書籤除令公寒暄稱鈞旨鈞侯諸三品隨職稱之寒暄稱台旨台侯率以爲常. 違者冶之以法.”  三十三年六月忠宣王在元遣使來傳旨: “僉議密直相呼爲令公至於書狀例稱令侯令旨不亦冒禮之甚乎. 自今易以台侯台旨. 違者處以重法.”

#高麗史84卷-志38-刑法1-公式-職制-000
職制.

#高麗史84卷-志38-刑法1-公式-職制-001
○官吏臨監自盜及臨監內受財枉法者徒杖勿論收職田歸鄕僧人盜寺院米穀歸鄕充編戶貿易官物者除歸鄕依律科罪.

#高麗史84卷-志38-刑法1-公式-職制-002
監臨贓一尺笞四十一匹五十二匹杖六十三匹七十四匹八十五匹九十六匹一百八匹徒一年十六匹一年半二十四匹二年三十二匹二年半四十匹三年五十匹流一千里與者?五等罪止杖一百. 如監臨官於部內乞取者加一等若以威力强乞取者准枉法贓論.

#高麗史84卷-志38-刑法1-公式-職制-003
枉法贓一尺杖一百一匹徒一年二匹一年半三匹二年四匹二年半五匹三年六匹流二千里七匹二千五百里八匹三千里十五匹絞. 有官品人犯者官當收贖一匹以上除名無祿?一等二十匹絞.

#高麗史84卷-志38-刑法1-公式-職制-004
不枉法贓一尺杖九十二匹一百四匹徒一年六匹一年半八匹二年十匹二年半十二匹三年十四匹流二千里三十匹加役流. 有官品人犯者令官當收贖. 四匹以上免官無祿者?一等四十匹加役流.

#高麗史84卷-志38-刑法1-公式-職制-005
坐贓一尺笞二十一匹三十二匹四十三匹五十四匹杖六十五匹七十六匹八十七匹九十八匹一百十匹徒一年二十匹一年半三十匹二年四十匹二年半五十匹三年與者?五等.

#高麗史84卷-志38-刑法1-公式-職制-006
在官侵奪私田一畝杖六十三畝七十七畝八十十畝九十十五畝一百二十畝徒一年二十五畝一年半三十畝二年三十五畝二年半園圃加一等.

#高麗史84卷-志38-刑法1-公式-職制-007
因官挾勢乞百姓財物一匹笞二十二匹三十三匹四十四匹五十五匹杖六十六匹七十七匹八十八匹九十十匹一百二十匹徒一年三十匹一年半四十匹二年五十匹二年半與人物者?一等. 若親故與者勿論貿易官物除歸鄕依律科罪.  判夜毋得刑人.  判: 死不再生人命至重. 今外方重刑界員例不親問使外吏於多事中雜治之甚爲不可. 自今牧都護所推獄使以下員齊坐知州縣令所推獄界首一員親進覆驗無有差謬然後連銜署名臨問員每七月初一日內親齎上來.

#高麗史84卷-志38-刑法1-公式-職制-008
犯殺人罪初*?{段}堅問九端隔三七日二*?{段}堅問十二端隔四七日三*?{段}堅問十五端.  判: 外獄囚西京則分臺東西州鎭則各界兵馬使關內西道則按察使東南海則都部署其餘各界首官判官以上無時監行推檢輕罪量決重囚則所囚年月具錄申奏如有滯獄官吏科罪論奏.

#高麗史84卷-志38-刑法1-公式-職制-009
諸察獄之官先備五聽又驗諸證事狀疑似不首實然後?掠每訊相去二十日. 若訊未畢更移他司仍*?{須}鞫者連寫本案移送卽通前訊以充三度若無疑似不*?{須}滿三度. 若因訊致死者皆具狀申牒當處長官與*?{糾}彈官對驗.

#高麗史84卷-志38-刑法1-公式-職制-010
諸妖誕雜占一禁犯者當該官幷科罪.

#高麗史84卷-志38-刑法1-公式-職制-011
犯斬罪免死者脊杖五十絞罪脊杖四十刑決付處.  判: 鎭人犯歸鄕罪者仍留配本處若受田丁者收其田與他. 犯流罪者東界鎭人則移配北界北界則移東界勿令配南界.

#高麗史84卷-志38-刑法1-公式-職制-012
三年一度考閱僧籍.

#高麗史84卷-志38-刑法1-公式-職制-013
成宗五年八月始令十二牧?妻子赴任.  七年判: 諸道轉運使及外官凡百姓告訴不肯聽理皆令就決於京官. 自今越告人及州縣長吏不處決者科罪.

#高麗史84卷-志38-刑法1-公式-職制-014
顯宗七年五月刑部奏: “官吏監臨自盜者勿計贓物多少?除名流本貫.” 從之.

#高麗史84卷-志38-刑法1-公式-職制-015
靖宗十二年判: 每年春秋平校公私*枰{秤}斛斗升平木長木外官則令東西京四都護八牧掌之.

#高麗史84卷-志38-刑法1-公式-職制-016
文宗七年判: 內外官斛長廣高方酌定米斛則長廣高各一尺二寸稗租斛長廣高各一尺四寸五分末醬斛長廣高各一尺三寸九分太小豆斛長廣高各一尺九分.  十一年下旨: “內外街路曝露骸骨京內東西大悲院外方各領界官考察收拾埋?又新羅高麗百濟先王*?{塚}廟及古賢聖廟近處禁耕稼侵毁.”  十六年制曰: “刑政民命攸繫古先哲王惟刑是恤. 朕?追古訓愼選刑官猶懼不得其人以致寃枉. 自今必備三員以上然後訊鞫囚徒以爲定制.”

#高麗史84卷-志38-刑法1-公式-職制-017
宣宗十年判: 請暇滿百日者解官.

#高麗史84卷-志38-刑法1-公式-職制-018
肅宗元年敎曰: “舊制凡官吏決訟小事五日中事十日大事二十日徒罪以上獄按三十日已有定限其令內外所司申明擧行.”  二年判: 被差充丁夫雜匠稽留不赴一日笞四十四日五十七日杖六十十日八十十三日九十十九日一百二十三日徒一年將領主司各加一等.

#高麗史84卷-志38-刑法1-公式-職制-019
十年十月睿宗卽位禁士與內宦交通干謁.  十三年判: 五家以上火燒點檢將校科罪.  十六年制曰: “官吏因緣公法苛刻作弊或以腐朽之穀强給取息或徵荒田之租或興不急之役者令中外攸司一切禁治.”

#高麗史84卷-志38-刑法1-公式-職制-020
高宗十四年十二月御史臺禁閭里養??鷹?. 以有職者廢公務無職者起爭訟也.

#高麗史84卷-志38-刑法1-公式-職制-021
元宗元年八月中書省議奏: “今?外?上官道遇三品以上官趨拜馬前拜揖朝行*?{諂}諛成風禮失過恭請皆禁之.”  二年正月御史臺請: “權勢之家奪人田者痛繩以法.” 制可.

#高麗史84卷-志38-刑法1-公式-職制-022
忠烈王四年九月命各司員吏從他務者必赴本司議事然後別坐.  十二年三月下旨: “外方奴婢相訟者例當就守令及按廉使處決事曲者依付權勢請移京官使對訟者?粮遠來今後悉令其處守令及按廉使聽理所任外別銜處決一禁.”  十四年三月下旨文武官非乘傳不得出郊外.  二十二年五月中贊洪子藩條上便民事: “一近有鍮銅匠多居外方凡州縣官吏及使命人員爭*?{斂}鍮銅以爲器皿故民戶之器日以耗損宜令工匠立限還京一諸州縣官出使員吏皆於出身衙門及第進士送納貨物稱爲封送一縷一粒民膏民脂誠宜禁之. 一諸州縣及鄕所部曲人吏無一戶者多矣. 外吏依勢避役者悉令歸鄕丁吏亦令?數歸還. 一豪勢之家遣人州縣以銀甁等物强市民*閒細布綾羅韋席等物實爲民弊. 誠宜禁之. 一近來外方多故納貢失時. 諸司官吏及謀利之人先納己物受其文憑下鄕剩取其直民實不堪誠宜禁之. 一大府迎送國?等庫凡有所*?{須}之物卽於京市求之雖云和買實爲强奪. 誠宜禁之. 一諸州之吏留京聽候謂之其人近以其人爲之役夫. 外方多故其人或闕計其年月以徵其傭所以州縣日漸殘弊雖則量?尙有不均令宜於十室之邑?一名五室全免. 一牛以耕田馬以乘載民生之所急也近有商賈之人多將牛馬出疆及令州縣出馬以資國?不可不禁. 一各官守令新舊迎送之費實爲民害今後只令公衙屬人迎送一出使人員將丁吏上守所至州縣皆有贈遺謂之例物亦令禁止.” 王嘉納.  二十四年敎曰: “臺之設專爲彈*?{糾}百官近來風俗大毁隱匿不論今後彈*?{糾}百執肅淸朝廷.”  是年正月忠宣王卽位下敎曰: “一太祖創立禪敎寺社皆以地鉗相應置之今兩班私立願堂虧損地德又共議寺社住持率以貨賂濫得?令禁斷. 一凡州府郡縣先王因丁田多少以等差之近來兩班內外鄕貫無時加號甚乖古制有司論罷. 一州府郡縣鄕吏百姓依投權勢多授軍不領散員或入仕上典侵漁百姓陵冒官員宜令按廉使及所在官收職牒充本役. 又領府隊尉隊正無功超授軍不領散員謀避本領職役付托勢家橫行外方濫乘驛馬侵擾貧民亦令有司收職牒充本役. 一古制遣使唯按廉祭告馬場耳近因多故每事皆遣別監及將校下典州郡困於支待驛馬罷弊. 又按廉及諸別銜饋遺勢家多以銀布米*멸甚者以人物充其農莊又守令貪暴按廉不之察. 自今每番褒貶以聞. 一民無恒心因無恒産. 憚於賦役彼此流移凡有勢力招集以爲農場. 按廉使與所在官推刷還本具錄以聞. 一聽訟官或挾私淹延告者積怨. 今後不卽決者罪其主司一凡論功如崔凝徐熙楊規姜邯贊崔思全趙?金方慶等然後方可謂之功臣而錄用其子孫也. 今者親朝行李年年有之自求扈從便謂之功超等受賞錄其子孫加號本貫至有痕咎之人許通甚爲未便. 今後勿令許通違者所司固執論罷. 一各道按廉與別銜侵漁百姓以爲私膳傳驛*(??){輸}送其弊甚大. 今後雖絲毫之物皆禁. 一守令以自己便否不待三年互換移任迎送之弊莫甚. 一切禁止. 一凡侍朝兩班不得受人賄賂至於茶藥紙墨亦不可受. 違者罪之. 一王京一國之本要令人物安堵不可搔擾. 自今以後各司凡所*?{須}不得於市廛侵奪. 如不得已而徵求當與其直. 一忽只鷹坊尙乘巡馬宮闕都監阿車赤等當新員赴任之時遽徵封送因而取*?{斂}於民. 一切禁斷乃至按廉及諸別銜抄與丁吏亦不得贈與. 一寺院及齊醮諸處所據執兩班田地冒受賜牌以爲農場今後有司窮治各還其主.”

#高麗史84卷-志38-刑法1-公式-職制-023
忠烈王三十四年忠宣王復位下敎曰: “一提察之任在於察吏問民往往守令貪汚不法至於民吏所犯可決杖者反徵銀物以充其欲各道提察不加*?{糾}劾. 其令各道考其徵物各還其人續議守令賢否以聞. 一權勢之家奸猾之類造作文契奪人奴婢田丁其主告官官司畏勢因循不決. 使告者積怨. 宜令官司速決無滯詐僞者罪之.”  三年三月傳旨: “一每遣別監探取?子民受其害今後仰提察司差人探取. 一宰相出爲州牧者每因祈恩馳驛往復其弊爲甚自今提察司嚴行禁止.”  六月傳旨: “宰樞以下因祈恩出江外打圍放鷹者?行禁止違者罷職.”  七月傳旨: “濟州之民理宜優恤其牧官軍官恣行侵奪民不堪苦. 宜遣式目錄事禁之.”

#高麗史84卷-志38-刑法1-公式-職制-024
忠肅王五年五月下敎: “一事審官之設本爲宗主人民甄別流品均平賦役表正風俗今則不然. 廣占公田多匿民戶小有差役例收祿轉則吏之上京者敢於私門決杖徵銅還取祿轉擅作威福. 有害於鄕無益於國已盡革罷其所匿田戶推刷復舊. 一各道諸島放養牛馬斃失使附近各村充立民弊不小. 今後一禁. 一其人役使甚於奴隸不堪其苦逋亡相繼所隸之司計日徵直州郡不勝其弊. 可以事審官及除役所蔭戶代之[除役所者宮司及所屬民戶不供賦役者.]全亡州郡其除之. 一諸道使臣守令多率衛從乘驛病民者罪之一事大以來國用煩劇. 遣使諸道徵收貢物任其職者憑公營私人甚苦之. 自今貢物程驛等任皆委提察. 一諸道忽赤司僕巡軍及權門所遣人等影占人民據執土田者械繫以徇流于遠島. 一諸道存撫提察鹽場等使以賣內出銀幣爲名私齎權貴所屬銀幣高價抑賣以濟其私究治以聞. 一帝所別進海産若蝦蛤等物都津丞申?於年例外擅加其數幷其舊額載之貢案大爲民害. 已將申?下吏治罪其削?所增額.”  十二年十月敎曰: “守令分憂宣化當小心供職務安百姓. 近賞罰不明無有勸懲率皆貪汚廢職. 各道存撫提察考其殿最以聞. 風憲之司*?{糾}察百官非違. 凡官政廢擧民生休戚所係其司憲部?部各思所職彈*?{糾}不諱以振紀綱. 如有挾私遠害者亦加理罪.”  後八年五月監察司榜云: “諸倉庫寺署官吏每外方納貢不卽收納故延日月勒要苞?今後一禁.”

#高麗史84卷-志38-刑法1-公式-職制-025
忠穆王元年整理都監狀: “外方官吏貪?不公擾害百姓者令存撫按察使*?{糾}理體察不能者科罪. 行省行移外方公事報都評議使使移文存撫按廉使施行例也近年以來行省令宣使螺匠等授牌字發送搔擾民*閒. 今後稱宣使螺匠作弊者械送于京.”

#高麗史84卷-志38-刑法1-公式-職制-026
恭愍王元年二月敎曰: “內外官吏未取諸囚招辭面縛亂打傷肌膚害性命予甚憫焉. 今後毋得法外亂刑違者罪之. 其軍人逃役者隨所犯杖之吏民有罪者亦加笞杖?勿罰布. 貪汚犯贓者不在此限.”  三年八月諸道按廉陛辭仍敎毋用贖罰.  九月令僉議監察各一員共會慮囚輕罪免放.  四年正月敎曰: “凡爾百僚日仕本官各勤乃職聽訟官審理寃抑. 違者憲司劾之.”  八年七月宰樞所以爲: 常時合坐着靴坐高床六色掌持事啓課不宜俯仰接對作高床各置座前以紫帛作巾覆之謂紫羅酒案. 又於文字不宜操筆各署刻木作署. 凡於文字以刻署着之?元朝法也.  十一年六月監察司上言: “舊制外官例進朔膳外無供別膳者今大小官名爲別膳*?{斂}民土宜及酒肉等物饋遺權貴其弊莫甚自今請罷別膳.”  十二年五月敎曰: “比來各處防禦軍官率兵田獵不以其時敗傷胎卵有乖仁政仰諸道存撫按廉使痛行禁理.”  十四年七月敎曰: “差使別監行李次庶子以下下馬祗送已有成規諸衙門官與差使別監違禮??者有矣. 自今以違命論. 又各衙門常坐員上下爭禮以至公事遲緩者有之自今禁之. 又?上員朝路步行?論罪.”  二十年七月羅州牧使李進修上*?曰: “官爵人君任賢授能之器也. 安有人臣盜主之恩掠美於僚友妄自尊大者乎. 慶弔外諸司官員投謁權門又稱伴?騎從者及常選外諸都監雜路薦狀一皆命法司痛理斷之. 旣有各掌百官何必別立都監旣有電吏丘史何必品官騎從乎. 品官非宰相之臣僕諸司公事啓課者進達於合坐所. 其一至權門者削其職再至者加之以罪三至者終身不?其餘至者田民屬公.” 王嘉之.  十二月敎曰: “一百僚庶務斷自都堂近年諸司凡有公事擅移諸道存撫按廉遣人徵督甚者直牒州縣病民實多. 自今?令?都評議司區處. 一諸人未受度牒不許出家已嘗著令主掌官司奉行未至致使丁口規避身役不修戒行至敗敎門. 今後情願爲僧者先赴所在官司納訖丁錢五十匹布方許祝髮違者罪師長父母. 自鄕吏及津驛公私有役人等?行禁約. 一民之流離盖爲官吏無良. 苟當差役寧有彼此. 今後各處流移人口除鄕吏官寺津驛人外餘?仍舊當差.”

#高麗史84卷-志38-刑法1-公式-職制-027
辛禑元年二月敎曰: “諸倉庫官司及波吾赤等房依憑內用徵*?{斂}州縣又有忽只忠勇各愛馬多般求請作弊爲甚. 仰都評議司一行禁斷違者所在官司呈報憲司*?{糾}罪. 一京畿王化所先今內乘及造成都監小吏等因公爲奸橫行侵擾深爲未便. 仰都評議司定著約束以革前弊.”  三年二月令中外決獄一遵至正條格.  四年八月憲司上言: “近來州郡屢經倭寇凋弊已甚而守令每爲賓客多張宴樂耗費錢穀侵漁細民爲按廉者若莫聞知其弊日甚. 自今請令按廉條啓民?及守令得失以憑黜陟.”  十二月憲司上*?曰: “奉翊通憲官例未得出外今憑內香多率伴人乘馹橫行其弊不小願自今科罪禁止. 且各鎭軍官因軍人小錯贖罰太重以致失業流移今後軍人隨所犯輕重依例斷罪毋得贖罰.”  六年六月憲府上*?曰: “凡大?必三覆奏君臣同議斷決者乃先王之成憲而今中外官吏斷大?皆不奏聞擅決遂致無辜殞命. 請自今中外大?所在官吏具報都堂擬議以聞施行.” 從之.  十四年六月敎曰: “近年各道元帥都巡問按廉使州府大小軍民官營進私膳皆令禁斷違者罪之. 使命繁多害及於民今後都評議使軍事下都巡問使民事下按廉使雜泛使命不許差遣. 其公行?給外私幹往來者勿論尊卑悉停供給違者主客皆論其罪.”  七月司憲府上書曰: “爲守令者察民休戚斷獄訟均賦役父母斯民其職也. 巡問按廉如調兵州郡也責辦其宰則戶口之多寡丁夫之壯弱其所知也兵必得其精. 今也巡問按廉每所徵發慮守令私其邑也調南郡之兵則必命北郡之宰. 北郡之宰至於南郡也以未經之耳目恐其欺妄先施鞭撻俄而調兵北郡之牒至南郡南郡之宰投袂而起直趨北郡未下車而先刑人繫累其父母鞭撻其妻子. 非止調兵而然也凡戶口之點檢軍*?{須}之轉輸徵督百端無有紀極. 於是兩郡相怨遂成仇?互相報復莫有仁愛民不堪苦戶口蕭然. 其承流宣化之意安在州縣皆是生民奚賴. 今也雖使臺省六曹各擧所知不革此弊則雖使?黃之輩盡爲州郡之守令未嘗一坐其邑而視事何益於民生哉. 今願守令不許出境專理其邑有不勝其任者按廉卽罷其職而黜之申報朝廷以承其闕.”  八月憲司上*?: “竊見近年奸凶相次執政士風一變賢奸?而鄙廉恥朝夕奔走於權門盜竊天祿虛曠天工. 方今更化之初餘風未殄各司怠職願令攸司各以斷獄決訟之事當兩衙日上之各司日坐本司視事其有奔走權門不坐攸司者憲司停職徵祿. 一典校一官皆文學之臣無他所掌願委刪定刑書以惠萬世凡朝廷儀禮中外官司相接之節文書相通之格亦使刪定頒行如有稽緩令憲司*?{糾}之. 一聽訟決事及出納錢穀之司交通私書顚倒是非耗竊官物其弊彌甚一切禁止如有違者請者聽者以不廉論. 一司僕掌乘輿之馬政周之伯?之任也. ?近左右其選最重. 近代別立內乘內竪之徒專擅其職日者縱暴尤甚. 其收?蒿也劫奪萬端轉輸入城也農牛瘡?殘破畿縣流毒諸郡. 一州之納穀草之價布幾至九百匹州郡皆是. 而又驅其貢戶名爲驅從至千百人不付公籍私置農莊而役使之若奴隸然害民病國甚可哀痛. 願自今以尙乘屬之司僕寺不許內竪除授謹擇廉幹者任之更日入直凡其?豆身親量給畿內?蒿計馬定數分月而供且使*?{糾}正監檢每一番置獸醫五人驅從三十人餘皆罷之屬之府兵. 一公私奴隸鄕吏驛子工商雜類冒受官職請令本府不論官品直收爵牒.”  九月典法司上*?曰: “政以立法刑以補理法如不行不可無刑以齊之. 然書曰: ‘敬哉敬哉惟刑之恤哉.’ 又曰: ‘明德愼罰.’ 則刑者所不能無者而亦不可不恤者也. 自古理天下國家者必先修其典輕重有差而臨刑者不迷受罪者無嫌矣. 前元有天下制以條格通制布律中外尙懼其煩而未究復以中國俚語爲律而名之曰議刑易覽欲令天下之爲吏者皆得而易曉也. 然本朝俚語與中國不通則尤難曉之又無講習者故凡施刑者皆出妄意而或受賄賂或*?{諂}權勢或諱親故而罪雖可殺尙不受一笞一杖. 而無辜或陷於極刑至於愚婦赤子咸被殺戮恨成怨積而乾文失道地怪屢警歲不登而民不聊生兵不暫停而國以日縮三韓之業幾復墜矣. 今殿下年方幼?人心所歸遞卽父位鑑何遠取. 伏惟殿下遠小人親君子?鳴而興暮夜而休不廢學業崇信德敎平其政刑以事大國. 今  大明律考之: “議刑易覽.” 斟酌古今尤頗詳盡. ?時王之制尤當倣行然與本朝律不合者有之. 伏惟殿下命通中國與本朝文俚者斟酌更定訓導京外官吏一笞一杖依律而施行之若不按律而妄意輕重者以其罪罪之. 司掌刑之官而一國刑戮摠不得知固非立官之意也. 今後京外官司若有刑戮者須令通報於司按律行移然後施行之毋得擅行. 但外官守令則罪之合於笞者依律直行杖者報觀察使受命而施行大?則除將軍臨戰外具罪狀報都觀察使使轉告于司司按律可殺而後報都評議使使具聞于上上察而命司依律行移而後施行之則人無枉死者矣. 向者罪及妻?而家財田民亦皆沒官. 古無其法須當停息. 近年官司賤口冒受官職者難以數計今後雖?以上如有現告除守直受判直取謝貼親問論罪諸色匠人受官職者如有問罪事亦如之. 去洪武三年十二月日判付內田民推決至於仍執等田民事付版圖都官司則專掌刑決禁亂近年不依判旨因循前習田民推徵等事日繁月積而所掌刑決禁亂尙爲餘事. 寃獄久滯囚繫致死者多. 今後田民事一依前判各還都官版圖至於推徵雜務亦付主掌開城府司則專修所職判付都評議使擬議施行.”  十月憲司又上書曰: “古之爲國者必先立紀綱國之有紀綱猶身之有血?也. 身無血?氣有所不通國無紀綱令有所不行法令不行國非其國矣. 殿下卽位大開言路相臣憲臣各陳時務. 然舊弊甫革新法不行怨?方興紀綱紊亂. 病自血?達于膏?雖有扁鵲卒難治也. 願自今判付法制*?{刊}板施行堅如金石信如四時敢有犯法觸禁者一委憲司治之. 士大夫之仕宦于朝者旣已委質從仕克勤乃職固其分也今則不然. 顯官任職者託以覲親省墓冒干口傳便歸鄕曲淹延歲月曠官廢職非事君致身之義也. 願自今父母奔喪外不許出關外其事有不獲已者必辭職然後乃行違者痛理. 其人分隸各處役之如奴隸至有逋亡者主司督京主人日徵闕布人一匹主人不能償之直趨州縣倍數督徵州郡凋弊. 願自今一切罷去使還鄕里其各殿之役以近日革罷倉庫奴婢代之各司之役使者亦以辨正都監屬公奴婢充之司設幕士注選之屬亦皆革去以安民生.”

#高麗史84卷-志38-刑法1-公式-職制-028
辛昌元年四月都評議使司啓: “自立春至立秋停死刑在京五覆啓在外三覆啓方許斷罪事干軍機及叛逆不在此限.”

#高麗史84卷-志38-刑法1-公式-職制-029
恭讓王元年十二月憲司上*?曰: “庶獄庶愼文王罔敢知于玆此成周之致理陳平不知錢穀之數君子謂知宰相體以其不侵官也. 本朝之制都堂摠百揆頒號令憲司察百官*?{糾}風俗典法都官辨曲直決獄訟其職也. 近者僥倖貪利之徒欺罔大內冒弄都堂訟牒雲委行移之*閒因循苟且不勝其煩非設官分職之本意也. 願自今訟者各訟攸司其直達大內都堂者一切禁之以尊大內以嚴都堂. 三司及六部官以時親到所屬各司將其所報拘校文書會計點考毋致陵夷如有不奉法者使憲司*?{糾}理大罪降等別?除名不?隨罪論之. 小罪下牒巡軍笞杖還職. 凡京外大小官吏除目旣下累日不卽上官赴任以致公事稽遲其文書錢穀皆爲奸吏所容匿此則弊之大者而又非臣子誠心事君之道也. 願自今除臺省政曹外其京官大小員吏自下批之後京官限三日外官限十日進闕謝恩卽行上官赴任. 稱權知行事新舊相對將文書錢穀明立契*券手相交付以憑考課謝後卽眞有不如法者京中憲司外方觀察使痛繩以法.”  三年四月都堂請考臺省勤慢一不仕者抵罪三不仕者削職.  六月都堂啓請停服制後行之命.

#高麗史84卷-志38-刑法1-公式-奸非-000
奸非.

#高麗史84卷-志38-刑法1-公式-奸非-001
○監臨主守於監守內犯奸和徒二年有夫二年半强三年和奸婦女?一等.

#高麗史84卷-志38-刑法1-公式-奸非-002
部曲人及奴奸主及主之周親尊長和絞强斬和者婦女?一等奸主?麻以上親?一等.

#高麗史84卷-志38-刑法1-公式-奸非-003
奸父祖妾伯叔母姑?妹子孫之婦兄弟女和絞奸父祖幸婢?二等.

#高麗史84卷-志38-刑法1-公式-奸非-004
凡人奸尼女冠和徒一年半强徒二年尼女冠與和徒二年半强不坐.

#高麗史84卷-志38-刑法1-公式-奸非-005
肅宗元年六月禁功親婚嫁.

#高麗史84卷-志38-刑法1-公式-奸非-006
仁宗五年判: 凡諸寺院僧奸女色有無職勿論依律處決充常戶.

#高麗史84卷-志38-刑法1-公式-奸非-007
毅宗卽位始禁堂姑從?妹堂姪女兄孫女相婚.

#高麗史84卷-志38-刑法1-公式-奸非-008
忠烈王三十四年閏十一月憲司請禁外家四寸通婚.

#高麗史84卷-志38-刑法1-公式-奸非-009
恭愍王十六年五月監察司請禁人妻死繼娶妻之?妹及娶異姓再從?妹.

#高麗史84卷-志38-刑法1-公式-戶婚-000
戶婚.

#高麗史84卷-志38-刑法1-公式-戶婚-001
○編戶以人丁多寡分爲九等定其賦役.

#高麗史84卷-志38-刑法1-公式-戶婚-002
家長漏口及增?年壯免課役者一口徒一年二口一年半五口二年七口二年半九口三年若增?非免課役四口爲一口罪止徒一年半.

#高麗史84卷-志38-刑法1-公式-戶婚-003
里正不覺漏脫增?出入課役一口笞四十四口五十七口杖六十十口七十十三口八十十六口九十二十口一百三十口徒一年四十口一年半五十口二年六十口,二年半若知情同家長法科之.

#高麗史84卷-志38-刑法1-公式-戶婚-004
被差充丁夫雜匠稽留不赴一日笞四十二日五十七日杖六十十日七十十三日八十十六日九十十九日一百二十三日徒一年將領主司各加一等.

#高麗史84卷-志38-刑法1-公式-戶婚-005
隣里被强盜聞而不救杖八十告而不救九十官司不救一百竊盜?二等.

#高麗史84卷-志38-刑法1-公式-戶婚-006
同五保內徒罪不?杖六十流罪不?一百死罪不?徒一年徒以下罪不?不坐.

#高麗史84卷-志38-刑法1-公式-戶婚-007
養異姓男與者笞五十養徒一年無子而捨去者二年養女不坐其遺?小兒三歲以下異姓聽養.

#高麗史84卷-志38-刑法1-公式-戶婚-008
祖父母父母在子孫別籍異財供養有闕徒二年服內別籍徒一年.

#高麗史84卷-志38-刑法1-公式-戶婚-009
和賣子孫爲奴婢徒一年略賣一年半和而故賣者加一等.

#高麗史84卷-志38-刑法1-公式-戶婚-010
和賣親弟姪外孫爲奴婢徒二年半略賣徒三年未??一等和而故賣者?一等.

#高麗史84卷-志38-刑法1-公式-戶婚-011
和賣堂弟堂兄弟之子孫爲奴婢流二千里略賣流三千里不??一等知而故賣者亦?一等. 餘親同凡人.

#高麗史84卷-志38-刑法1-公式-戶婚-012
官私奴婢招誘良人子賣買者女人則初犯依律斷之再犯歸鄕男人則初犯歸鄕再犯充常戶.

#高麗史84卷-志38-刑法1-公式-戶婚-013
妻擅去徒二年改嫁流二千里妾擅去徒一年半改嫁二年半娶者同罪不知有夫不坐.

#高麗史84卷-志38-刑法1-公式-戶婚-014
郡縣人與津驛部曲人交嫁所生皆屬津驛部曲津驛部曲與雜尺人交嫁所産中分之剩數從母.

#高麗史84卷-志38-刑法1-公式-戶婚-015
靖宗十二年判: 諸田丁連立無嫡子則嫡孫無嫡孫則同母弟無同母弟則庶孫無男孫則女孫.

#高麗史84卷-志38-刑法1-公式-戶婚-016
文宗二十二年制: 凡人無後者無兄弟之子則收他人三歲前?兒養以爲子卽從其姓. 繼後付籍已有成法其有子孫及兄弟之子而收養異姓者一禁.  制: 禁以伯叔及孫子行者爲養子.

#高麗史84卷-志38-刑法1-公式-戶婚-017
睿宗三年判: 有夫女*?{淫}錄恣女案針工定屬.

#高麗史84卷-志38-刑法1-公式-戶婚-018
元宗十三年正月御史臺奏: “庚午之變朝官以其家屬陷賊率多改娶. 今賊平其舊室雖有還者或疑有所汚或悅新昏遂?而不顧以敗人倫以致多怨請禁之.” 從之.

#高麗史84卷-志38-刑法1-公式-戶婚-019
無父母和論無故?妻者停職付處.

#高麗史84卷-志38-刑法1-公式-戶婚-020
忠肅王十二年十月敎曰: “官私奴子妄稱南班引誘良家婦女婚嫁據法禁理.”

#高麗史84卷-志38-刑法1-公式-戶婚-021
恭愍王二十年十二月敎曰: “單丁從役自丙申年已在禁限官吏役使如初尤可憐憫. *?{須}給助役毋令失業年滿六十免役.”

#高麗史84卷-志38-刑法1-公式-戶婚-022
辛禑元年二月敎曰: “使民之道務從優典. 今後外方各處民戶一依京中見行之法分*?{揀}大中小三等其中戶以二爲一小戶以三爲一凡所差發同力相助毋致失所.”  十四年八月憲司上*?曰: “禾尺才人不事耕種相聚山谷詐稱倭賊不可不早圖. 願自今所在州郡課其生口成籍不得流移擇曠地勒令耕種與平民同違者所在官司繩之以法.”

#高麗史84卷-志38-刑法1-公式-戶婚-023
恭讓王元年九月都堂啓: “散騎以上妻爲命婦者毋使再嫁判事以下至六品妻夫亡三年不許再嫁違者坐以失節散騎以上妾及六品以上妻妾自願守節者旌表門閭仍加賞賜.”

#高麗史84卷-志38-刑法1-公式-大惡-000
大惡.

#高麗史84卷-志38-刑法1-公式-大惡-001
○謀殺周親尊長外祖父母夫婦之父母雖未傷斬道士女冠僧尼謀殺師主同叔伯父母.

#高麗史84卷-志38-刑法1-公式-大惡-002
謀殺周親卑幼徒二年半已傷三年已殺流三千里有所規求 謀殺加一等.

#高麗史84卷-志38-刑法1-公式-大惡-003
謀殺大功尊長流二千里已傷絞已殺斬謀殺小功?麻尊長者亦同.

#高麗史84卷-志38-刑法1-公式-大惡-004
謀殺大功以下?麻以上卑幼徒三年已傷流三千里已殺絞有所規求加一等.

#高麗史84卷-志38-刑法1-公式-大惡-005
?祖父母父母斬告?絞誤傷過失?徒三年過失?流三千里.

#高麗史84卷-志38-刑法1-公式-大惡-006
?伯叔父母外祖父母徒一年?三年傷流二千里折傷絞至死斬過失傷各?本傷罪二等.

#高麗史84卷-志38-刑法1-公式-大惡-007
?親兄?者杖一百?徒二年半傷三年折傷流二千里折支絞至死斬過失傷各?本傷罪二等.

#高麗史84卷-志38-刑法1-公式-大惡-008
?堂兄?者徒一年半折齒以上徒三年折筋以上流二千里二事以上絞誤傷者?本傷罪二等.

#高麗史84卷-志38-刑法1-公式-大惡-009
??麻兄?杖一百折一齒以上徒一年半二齒以上二年折筋以上二年半折*?{支}以上流二千里二事以上流三千里至死絞尊屬又加一等至死斬.

#高麗史84卷-志38-刑法1-公式-大惡-010
?小功兄?徒一年折齒以上徒二年折二齒以上二年半折筋以上三年二事以上流三千里至死斬尊屬又加一等.

#高麗史84卷-志38-刑法1-公式-大惡-011
?兄之妻及夫之弟妹手足杖七十拔髮以上九十他物傷徒一年折一齒以上一年半二齒以上二年損筋以上二年半折支以上流二千里二事以上流三千里至死絞不傷笞五十妄犯者加一等.

#高麗史84卷-志38-刑法1-公式-大惡-012
妻妾?夫之祖父母父母徒二年?絞傷斬過失傷徒二年半過失殺三年.

#高麗史84卷-志38-刑法1-公式-大惡-013
?殺弟妹及兄弟之子孫與外孫徒三年故殺流二千里誤殺過失殺勿論.

#高麗史84卷-志38-刑法1-公式-大惡-014
夫?傷妻他物傷杖八十折一齒以上九十二齒以上一百?筋以上徒一年折*?{支}以上二年二事以上三年至死絞故殺斬拔髮以上杖六十過失殺勿論. 以妻?妾同.

#高麗史84卷-志38-刑法1-公式-大惡-015
?殺堂弟妹堂姪孫流二千里故殺絞?妻父母准十惡不睦論.

#高麗史84卷-志38-刑法1-公式-大惡-016
告周親尊長外祖父母夫婦之祖父母雖得實徒二年流罪徒三年死罪流三千里誣告加所誣罪二等告周親卑幼罪杖六十.

#高麗史84卷-志38-刑法1-公式-大惡-017
告大功尊長罪雖得實徒一年半流罪二年半死罪三年誣告加所誣罪二等.

#高麗史84卷-志38-刑法1-公式-大惡-018
告小功?麻尊長雖得實徒一年流罪二年死罪二年半.

#高麗史84卷-志38-刑法1-公式-大惡-019
文宗元年七月長淵縣民文漢假言托神顚狂殺其父母及親妹小兒等四人?市. 尙書刑部奏: “縣令崔德元尉崔德望等不能善政化民致有不祥之變且申報稽遲宜罷其職.” 從之.

#高麗史84卷-志38-刑法1-公式-大惡-020
肅宗六年正月注簿李景澤妻金氏欲殺夫之繼母陰使婢置毒於食以進母知之以告御史臺. 金不服御史臺請更鞫問王曰: “犯狀已白宜卽論決.” 以金先朝外戚?死流安山縣. 景澤死獄中.

#高麗史84卷-志38-刑法1-公式-殺傷-000
殺傷.

#高麗史84卷-志38-刑法1-公式-殺傷-001
○靖宗四年五月東界兵馬使報: 威?州住女眞仇屯高刀化二人與其都領將軍開老爭財乘開老醉?殺之. 侍中徐訥等議曰: “女眞雖是異類然旣歸化名載版籍與編氓同固當遵率邦憲. 今因爭財?殺其長罪不可原請論如法.” 內史侍郞黃周亮等議曰: “此輩雖歸化爲我藩?然人面獸心不識事理不慣風敎不可加刑. 且律文云: ‘諸化外人同類自相犯者各依本俗法.’ ?其?里老長已依本俗法出犯人二家財物輸開老家以贖其罪何更論斷.” 王從周亮等議.

#高麗史84卷-志38-刑法1-公式-殺傷-002
文宗十二年開城牧監直員李啓私遣人捕府軍金祚. 祚乃投河而死. 刑部奏當脊杖配島. 制: 除名收田.

#高麗史84卷-志38-刑法1-公式-殺傷-003
仁宗十二年判: ?人折齒者徵銅與被傷人.

#高麗史84卷-志38-刑法1-公式-殺傷-004
毅宗十六年五月官婢善花與一孕婦爭豆粟殺之配紫燕島.

#高麗史84卷-志38-刑法1-公式-殺傷-005
明宗十五年八月有南原郡人與郡吏有隙至其家縛吏于柱遂火其家而燒殺之. 群臣議以鬪殺論. 制云: “原其罪狀宜鈒面充常戶.” 又有陵城人以鞭擊負兒女女驚怖投水死. 群臣亦以鬪殺論. 制曰: “使母子一時俱死其以劫殺論.”

#高麗史84卷-志38-刑法1-公式-殺傷-006
恭讓王三年有爲父殺人者刑曹擬罪杖八十都堂以爲: 雖爲親殺人厥罪匪輕. 王曰: “爲親殺人其罪可赦.” 竟原之.

志卷第三十八.


#高麗史85卷-志39-00-00-000
志卷第三十九. 高麗史八十五.
正憲大夫工曹判書集賢殿大提學知  經筵春秋館事兼成均大司成臣鄭麟趾奉  敎修.

#高麗史85卷-志39-刑法2-00-000
刑法二.

#高麗史85卷-志39-刑法2-禁令-000
禁令.

#高麗史85卷-志39-刑法2-禁令-001
○聞父母喪若夫喪忘哀作樂雜戱徒一年釋服從吉徒三年匿不擧哀流二千里詐稱祖父母父母死以求暇及有所避徒三年.

#高麗史85卷-志39-刑法2-禁令-002
祖父母父母被囚而嫁娶者徒罪杖一百死罪徒一年祖父母父母命者勿論妾?三等.

#高麗史85卷-志39-刑法2-禁令-003
凡決後誣以爲誤決淹延其事者?以下直囚四品以下申聞科罪以投匿名書論.

#高麗史85卷-志39-刑法2-禁令-004
私作*枰{秤}斗在市執用有增?者一尺杖六十一匹七十二匹八十三匹九十四匹一百五匹徒一年十匹一年半十五匹二年二十匹二年半二十五匹三年三十匹流二千里三十五匹二千五百里四十匹三千里.

#高麗史85卷-志39-刑法2-禁令-005
用*枰{秤}斗尺度出入官物不平入己者一尺杖六十一匹七十二匹八十三匹九十四匹一百五匹徒一年十匹一年半十五匹二年二十匹二年半二十五匹三年三十匹流二千里三十五匹加役流有增?者坐贓論.

#高麗史85卷-志39-刑法2-禁令-006
妄認公私田井盜貿賣者一畝笞五十五畝杖六十十畝七十十五畝八十二十畝九十二十五畝一百三十畝徒一年三十五畝一年半四十畝二年五十畝二年半妄認未得准妄認財物未得論.

#高麗史85卷-志39-刑法2-禁令-007
盜耕公私田一畝笞三十五畝四十十畝五十十五畝杖六十二十畝七十二十五畝八十三十畝九十三十五畝一百四十畝徒一年五十畝一年半荒田?一等强加一等.

#高麗史85卷-志39-刑法2-禁令-008
盜葬他人田笞五十墓田杖六十告里正移埋不告而移笞三十盜耕人墓田杖一百傷墳者徒一年.

#高麗史85卷-志39-刑法2-禁令-009
侵巷街阡陌杖七十種植笞五十穿垣杖六十雖種植無防廢不坐主司不禁同罪.

#高麗史85卷-志39-刑法2-禁令-010
恐?取人財物者一尺杖七十一匹八十二匹九十三匹一百四匹徒一年五匹一年半十匹二年十五匹二年半二十匹三年二十五匹流二千里三十匹二千五百里三十五匹三千里滿二十匹首處死.

#高麗史85卷-志39-刑法2-禁令-011
斫伐他人墓塋內樹木者一尺杖六十一匹七十二匹九十四匹一百五匹徒一年十匹一年半十五匹二年二十匹二年半二十五匹三年三十匹流二千里三十五匹二千五百里四十匹三千里伐親屬墓內樹者亦同.

#高麗史85卷-志39-刑法2-禁令-012
於他人田園輒將瓜菓而去者一尺杖六十一匹七十二匹八十三匹九十四匹一百五匹徒一年十匹一年半十五匹二年二十匹二年半二十五匹三年三十匹流二千里三十五匹二千五百里四十匹三千里强將去者以盜論輒食者坐贓論.

#高麗史85卷-志39-刑法2-禁令-013
知盜詐之贓而故買者一匹笞二十二匹三十四匹五十五匹杖六十六匹徒一年三十匹一年半四十匹二年五十匹二年半知而爲藏者?一等.

#高麗史85卷-志39-刑法2-禁令-014
知人詐欺得物而從乞取者一尺笞二十一匹三十二匹四十三匹五十四匹杖六十五匹七十六匹八十七匹九十八匹一百十匹徒一年二十匹一年半三十匹二年四十匹二年半五十匹三年知而買者?爲藏者二等.

#高麗史85卷-志39-刑法2-禁令-015
應分財物不平者二匹笞二十三匹三十四匹四十五匹五十六匹杖六十七匹七十八匹八十十匹九十二十匹一百三十匹徒一年四十匹一年半五十匹二年.

#高麗史85卷-志39-刑法2-禁令-016
違方詐療病因取財物者一尺杖六十一匹七十二匹八十三匹九十四匹一百五匹徒一年七匹一年半十五匹二年二十匹二年半二十五匹三年三十匹二千里三十五匹加役流不在收贖之例.

#高麗史85卷-志39-刑法2-禁令-017
枉徵租稅入己一尺杖一百一匹徒一年二匹一年半三匹二年四匹二年半五匹三年六匹流二千里七匹二千五百里八匹三千里有祿者三十匹加役流無祿者二十五匹加役流.

#高麗史85卷-志39-刑法2-禁令-018
負債不告官司强牽財物過本者一尺笞二十一匹三十二匹四十三匹五十四匹杖六十五匹七十六匹八十七匹九十八匹一百十匹徒一年二十匹一年半三十匹二年四十匹二年半五十匹三年仍勒依元契還主.

#高麗史85卷-志39-刑法2-禁令-019
故放畜産損食人田苗者一尺笞二十一匹三十二匹四十三匹五十四匹杖六十五匹七十六匹八十七匹九十八匹一百十匹徒一年二十匹一年半三十匹二年四十匹二年半五十匹三年若因走失者?二等?勒償所損.

#高麗史85卷-志39-刑法2-禁令-020
?毁制書及官文書者一尺杖六十一匹七十二匹八十三匹九十四匹一百五匹徒一年十匹一年半十五匹二年二十匹二年半二十五匹三年三十匹流二千里三十五匹二千五百里四十匹三千里詐僞官文書有增?者同亡失及誤毁者?二等.

#高麗史85卷-志39-刑法2-禁令-021
諸失火者二月一日已後十月三日已前燒野田者笞五十?燒人宅舍財物杖八十贓重者坐贓論?三等故燒官府廟社及私家舍宅財物無問屋舍大小財物多寡徒三年贓滿五匹流二千里十匹絞. 殺傷人者以故殺傷論.

#高麗史85卷-志39-刑法2-禁令-022
故燒人屋舍蠶箔五穀積聚者首處死從者脊杖二十.

#高麗史85卷-志39-刑法2-禁令-023
以博戱賭錢物者各杖一百其停止主人及出凡和合令戱者亦杖一百賭飮食弓射習武藝者雖賭錢物無罪.

#高麗史85卷-志39-刑法2-禁令-024
禁鄕部曲津驛兩界州鎭編戶人爲僧.

#高麗史85卷-志39-刑法2-禁令-025
禁京外豪富劫占負債貧人仍爲奴婢使喚者.

#高麗史85卷-志39-刑法2-禁令-026
禁僧人寓宿閭閻.

#高麗史85卷-志39-刑法2-禁令-027
宰牛人良賤勿論鈒面刑決遠陸州縣充入.

#高麗史85卷-志39-刑法2-禁令-028
越縣城杖九十州鎭徒一年未越者?一等從溝瀆出入與越同.

#高麗史85卷-志39-刑法2-禁令-029
景宗元年二月定文武兩班墓地: 一品方九十步. 二品八十步墳高?一丈六尺. 三品七十步高一丈. 四品六十步. 五品五十步. 六品以下?三十步高不過八尺.

#高麗史85卷-志39-刑法2-禁令-030
成宗元年四月令男子十歲以上着帽.  六月正匡崔承老上書曰: “新羅之時公卿百僚庶人衣服鞋襪各有品色公卿百僚朝會則着公?具穿執退朝則逐便服之庶人百姓不得服文彩所謂別貴賤辨尊卑也. 由是公?雖非土産百姓自足用之. 我朝自太祖以來勿論貴賤任意服着官雖高而家貧則不能備公?雖無職而家富則用綾羅錦繡. 我國土宜好物少而?物多. 文彩之物皆非土産而人人得服則恐於他國使臣迎接之時百官禮服不得如法以取恥焉乞令百僚朝會一依中國及新羅之制其公?穿執奏事之時着?靴絲鞋革履庶人不得着文彩紗?但用紬絹. 僧人往來郡縣止宿館驛鞭撻吏民責其迎候供億之緩吏民疑其銜命畏不敢言弊莫大焉. 自今禁僧徒止宿館驛以除其弊. 世俗以種善爲名各隨所願營造佛宇其數甚多又有中外僧徒競行營造普勸州郡長吏徵民役使急於公役民甚苦之. 願嚴加禁斷令遠而安南安東近而御事都省?劾罪其長吏以除百姓勞役. 禮云: ‘天子堂九尺諸侯堂七尺.’ 自有定制近來人無尊卑苟有財力則皆以營室爲先. 由是諸州郡縣及亭驛津渡豪右競構大屋踰越制度非但盡一家之力實勞百姓其弊甚多. 伏望命禮官酌定尊卑家舍制度令中外遵守其已營造踰制者亦令毁撤以戒後來. 新羅之季經像皆用金銀奢侈過度終底滅亡使商賈竊毁佛像轉相賣買以營生産近代餘風未殄願嚴加禁斷以革其弊!”  三年始定軍人服色.  六年正月敎: “自二月至十月萬物生成之時禁放火山野違者罪之著爲常式.”

#高麗史85卷-志39-刑法2-禁令-031
顯宗元年禁僧人奴婢相爭又禁僧尼釀酒.  三年禁市賣綾絹扇.  敎曰: “比見沙門衣服漸盛奢僭與俗無異令有司定其服式!”  四年三月敎曰: “禮云: ‘伐一樹不以時非孝也.’ 史云: ‘松栢百木長也.’ 近聞百姓斫伐松栢多不以時自今除公家所用外違時伐松者一切禁斷!”  五年禁民佩匕首.  八年正月令中外官吏捕故燒人家竊取財物者復禁人捨家爲寺婦女爲尼.  十二年六月司憲臺奏禁諸寺僧飮酒作樂.  七*年{月}復禁寺院釀酒.  九月禁黃州世長池及龍林麓漁樵.  十四年五月司憲臺奏: “百官於朝會?膝私語或單拜起居?*돌班行殊失朝儀請加嚴禁!” 從之.  十六年四月禮部奏: “准御史臺格: ‘兩班員吏於朝門街衢公處以私禮拜伏者隨卽?罪.’ 謹按禮記‘君子行禮不求變俗.’ 又云: ‘修其敎不易其俗齊其政不易其宜.’ ?非禮無以辨上下長幼之序. 如御史臺新格卑幼之於尊長何以致敬何以辨位? 請於朝廟禮會班行切禁私禮拜伏外任便爲宜.” 從之.  九月御史臺請禁中外民庶衣服器物龍鳳紋樣從之.  十八年八月禁僧服白衫*말頭袴綾羅勒帛旋?衫皮鞋彩冒笠子冠纓.  十九年二月敎曰: “僧尼?誘愚民鳩聚財物輸以驛馬害莫大焉令官司嚴加禁斷!”  二十二年判: “立春後禁伐木.”

#高麗史85卷-志39-刑法2-禁令-032
靖宗九年四月禁中外男女錦繡銷金龍鳳紋綾羅衣服.  十一年復禁人佩匕首.

#高麗史85卷-志39-刑法2-禁令-033
文宗八年以將作監商人故燒官炭庫判決脊杖二十鈒面配島.  三十一年判: “三伏內禁工作.”  三十二年十月中書門下省請依宋制禁臣民着梔黃淡黃色衣從之.

#高麗史85卷-志39-刑法2-禁令-034
肅宗六年六月詔曰: “金銀天地之精國家之寶也奸民和銅盜鑄自今用銀甁皆標印違者重論!”  禁男女僧尼群聚萬佛會及舍家爲寺.

#高麗史85卷-志39-刑法2-禁令-035
十年十一月睿宗卽位詔曰: “朕聞民*閒買賣所用米穀及銀品甚惡故前代以來以嚴法禁之而至今未見其懲戒者. 盖姦猾之類不畏法禁惟利是求乃以沙土和米銅鐵交銀以眩惑愚民甚非天地神明之意民之貧困實由於此可懲之以法. 然堯舜?衣冠民不犯法刑措不用比屋可封朕甚慕焉. 庶幾內外軍民工商雜類改心革慮遷善遠罪則自然刑罰淸而德敎洽矣富壽之業*大平之風豈難致哉? 如有不識此意故有違犯者必罰無赦.”

#高麗史85卷-志39-刑法2-禁令-036
仁宗九年五月停內外錦繡工作限十年禁庶人羅衣絹袴騎馬都中及奴隸革帶.  六月陰陽會議所奏: “近來僧俗雜類聚集成群號萬佛香徒或念佛讀經作爲詭誕或內外寺社僧徒賣酒??或持兵作惡?躍遊戱亂常敗俗請令御史臺金吾衛巡?禁止!” 詔可.

#高麗史85卷-志39-刑法2-禁令-037
毅宗元年御史臺奏: “當兩界軍資輸運時諸宮院權勢齎品惡匹*?{段}布貨及絲銀就兩界依付當道別常高價納之收價於西南西南兩界之民俱受其弊. 今後兩界兵馬使及臺監按察使推考執送別常不能禁者及指揮者?科罪!”  二十二年三月敎曰: “昔周王卑服卽康功漢帝器不雕鏤朕切慕焉. 近見內外公私奢侈成風衣服必用錦繡器皿必用金玉甚乖寡人節儉之意. 自今內外所司痛行禁斷!”

#高麗史85卷-志39-刑法2-禁令-038
明宗三年四月執奏李義方置平斗量都監斗升皆用?犯者?配于島未踰年復如初.  十一年七月宰樞重房臺諫會奉恩寺定市價平斗斛犯者配海島.  十八年三月制曰: “京人於鄕邑盛排農場作弊者破取農場以法還京. 道門僧人諸處農舍冒認貢戶良人以使之又以?惡紙布强與貧民以取其利悉皆禁止. 凡供御物膳各因土宜隨卽進獻其餘玩好熊虎豹皮無以勞民徵取密進又無以驛路贈送私門!”  二十二年五月制曰: “古先哲王之化天下崇節儉斥奢靡所以厚風俗也. 今俗尙浮華凡公私設宴競尙誇勝用穀粟如泥沙視油蜜如瀋滓徒爲觀美?費不?. 自今禁用油蜜果代以木實小不過三器中不過五器大不過九器饌亦不過三品. 若不得已而加之則脯?交進以爲定式! 有不如令有司劾罪.”  二十三年三月御史臺禁用和租雜米.  二十四年四月御史臺奏: “近來主試者例請兩府及賓僚宴于其家競事奢侈?費甚廣請禁之!” 從之.

#高麗史85卷-志39-刑法2-禁令-039
神宗二年二月禁工匠着?頭.

#高麗史85卷-志39-刑法2-禁令-040
高宗十九年五月禁衣食器皿華侈.  三十三年五月禁端午?韆鼓吹之戱.  十一月始禁棺槨飾金箔.

#高麗史85卷-志39-刑法2-禁令-041
元宗元年二月御史臺榜曰: “?上員衣冠不稱者僧人笠子不中者及賤隸騎馬朝路者一依前判禁之不從令者收付所司.”  二年五月京市署奏: “今市肆物價?貴不可不禁今宜折定物價違者按律科罪.” 從之.

#高麗史85卷-志39-刑法2-禁令-042
忠烈王元年六月大司局言: “東方木位色當尙靑而白者金之色也. 國人自着戎服多?以白紵衣木制於金之象也請禁白色服!” 從之.  非父母忌齋禁往寺社.  四年二月令境內皆服上國衣冠. 三月都兵馬使據判出牒云: “大朝令諸路斷酒國家亦宜行之. 聖節日上朝使臣迎接內宴燃燈八關不可無酒令良?署供進國行祭享醮酒良?署亦別建造釀都祭庫燒錢色傳請供設此外公私一皆禁斷. 如有違者有職者罷黜無職者論罪閭里有私釀飮之屬部官比長等知而不告者論罪. 已釀之酒限今月二十一日盡用已造之麴限今月皆納右倉倉給其直外方亦令按廉安集使限日禁斷麴亦納官官給其直輸于右倉.”  十一月王下旨: “紅大燭闕內所用凡婚姻喪制一皆禁斷!”  八年九月王?于忠淸道行從都監禁油蜜果及遠道守令來謁.  九年正月監察司張榜曰: “兩班*?{諂}媚權貴非族長而皆拜于下自後拜與受者皆罪之. 又禁扈從群臣相顧笑語及以朝服徒行. 庶人乘馬見大官不下者取其馬送典牧司.”  五月禁州郡吏民徵銅監察司禁?韆戱.  十一年三月下旨: “外方人吏等以所耕田賂諸權勢干請別常謀避其役者有之今後窮推還定又公私處久遠接居人內人吏之避役者勿論久近皆還本役.”  十二年三月下旨: “今諸院寺社忽只鷹坊巡馬及兩班等以有職人員殿前上守分遣田莊招集齊民引誘猾吏抗拒守令以至?攝差人作惡萬端下界別銜不能懲禁. 且東西兩班及有官守散官等依附別常外方下去侵害殘民今後窮推執送于京推徵宿債與者貸者俱存方許聽理農時則一禁與者貸者俱沒執傳傳文契徵督族類者官收文契勿令徵給!”  十三年四月禁市中合鑄銀銅.  十四年四月監察司榜曰: “國家連因旱乾禾穀不登無識之徒因祭松岳群飮山谷因緣失行者有之故法司已曾論請受判. 然禁防稍弛今復盛行. 且露衣?笠兩班妻郊外之服今嗇夫奴隸之妻亦皆着之尊卑無別. 自今一皆禁斷違者犯物沒官重論其罪. 僧徒及奴僕雜類騎馬公行朝路無所畏忌或走馬踏殺行人. 自今攸司捕捉監禁犯人論罪送馬于典牧. 若本主不能敎令奴隸犯禁者?與其主論罪.” 又榜: “差遣外官稽留不發迎來騶從到京久留其弊不?不卽發行者論罪申聞.”  十月禁六品以上徒行品官拜階下者.  二十一年十二月禁閭巷儺.  二十二年正月監察司言: “無賴之徒擅殺牛馬非時放火山野燒殺物命有違好生之德請禁之.” 從之.  二十五年九月復禁白衣笠.  三十三年禁僧同雪笠大禪師大德已上着八面八頂笠圓頂笠違者罪之.

#高麗史85卷-志39-刑法2-禁令-043
忠宣王二年傳旨: “迎駕山臺已有禁令毋復爲之. 公私宴油蜜果絲花?皆禁之違者痛治.”  三年四月禁祭紺岳山. 時尙鬼公卿士庶皆親祭紺岳或有過長湍溺死者憲司上*?禁之.  四年六月禁人不用子母法追徵私債.  九月置僧人推考都監禁諸寺勸化僧來集京師聚錢財肆爲穢行者.

#高麗史85卷-志39-刑法2-禁令-044
忠肅王元年五月禁擊毬?韆.  三年三月禁有職人及僧人商販.  十二年二月敎曰: “近者紀綱不振惡小成群奪人財物*?{淫}人婦女攘宰牛馬人甚怨?仰司憲巡軍體察究理! 山林川澤與民共利近來權勢之家自占爲私擅禁樵牧以爲民害仰憲司禁約違者治罪. 不畜?豚宰殺牛馬甚爲不仁自今畜養?豚鵝鴨以備賓祭之用宰殺牛馬者科罪! 州縣吏有三子者毋得剃度爲僧雖多子*?{須}告官得度牒許剃一子違者子及父母俱治其罪!”  後八年五月監察司?示禁令: “一今國有大喪理宜禁酒若有群飮歌舞者有職徵布七十匹白身決杖七十七四隣知而不告徵布五十匹. 一各司新舊之禮侈靡日增以至司外供設招引雜客歌舞喧譁今後一禁凡所用金銀酒器屛簇褥席等物亦令禁之犯者痛治. 一巫覡之輩妖言惑衆士大夫家歌舞祀神?染莫甚舊制巫覡不得居城內仰各部盡行推刷黜諸城外. 一各戶奴婢役之甚苦在所矜恤或有病不肯醫治?諸道路死又不埋轉相曳?肉?群狗誠爲可憐今後以重法論. 一近年禪敎寺院住持利其土生專事爭奪以致?壞寺宇甚者犯奸作穢曾莫之恥今後禁理. 一城中婦女無尊卑老少結爲香徒設齋點燈群往山寺私於僧人者*閒或有之其齊民罪坐其子兩班之家罪坐其夫. 一公私賤口?不許城中乘馬. 一僧人不許雜居閭里及齎願文亂行勸化. 一古者葬先遠日所以禮葬今士大夫例用三日葬殊非禮典. 又有不躬廬墓以奴代之焉得爲孝?宜禁之. 犯者科罪.”

#高麗史85卷-志39-刑法2-禁令-045
忠穆王元年五月禁端午擲石戱.  整理都監狀: “宦官族屬及權勢之家於田地沃饒處爭設農莊奸吏因緣用事奪占人田劫取牛馬今後推考痛懲. 又招引流移人吏及官寺奴婢驛子群聚作黨長利稱名借貸平民倒換文契利中生利今後將所納物色還其本主收文契依例決罪. 又憑依宿債怯良人爲奴婢使喚者依前判賤口役價一年五升布三十二匹半例計徵還償悉皆免役. 行省三所忽只巡軍波吾赤投屬成黨橫行者推考收取差帖還本定役. 各衙門公?田收取人等非處橫行作弊者收馬匹各驛定屬. 國制內乘鷹坊投屬人?皆革罷令各縣別抄及貢戶定役. 今忽只等冒受賜牌遣無賴人將在逃人陳荒田計年徵之其弊莫甚今後禁之. 田地收租人等每年一田四五度徵*?{斂}使百姓失業流移者頗多今後窮推械送于京.”

#高麗史85卷-志39-刑法2-禁令-046
恭愍王五年六月下敎: “鄕驛吏及公私奴隸規逃賦役擅自爲僧戶口日蹙自今非受度牒者毋得私剃!”  十二月禁中外漁獵.  七年四月都評議使上言: “比來按廉守令紀綱不立諸道鄕吏縱逞其欲. 點兵則不及富戶收租則私作大斗匿京丁爲其田聚良人爲其隸誅求於民靡有紀極. 宜令御史臺及諸道按廉使究其元惡者車裂輕者杖流.” 從之.  八年四月重房言: “自古緇流不得入闕門今崇信佛法出入無防請禁之.” 從之.  十二月禁人擅爲僧尼.  十年御史臺禁僧入市街.  二十年十二月敎曰: “無故宰殺明有禁令市井無賴之徒州郡公*?{須}伎會之家必用屠宰有乖禮典所在官司比附前例痛行禁斷!”  二十一年十一月禁圓丘及諸祭壇山陵鎭山裨補田獵又禁養鷹.  二十三年五月禁效胡剃額.

#高麗史85卷-志39-刑法2-禁令-047
辛禑元年二月敎曰: “人不知儉侈用傷財今後如燒酒錦繡*?{段}匹金玉器皿等物一皆禁斷雖婚姻之家止用紬紵務從儉約以成風俗. 閑散之人托名各愛馬稱爲通粮規避?役致使齊民勞逸不均. 今後司憲府巡問按廉所在官司盡行推刷以當差役.”  三年二月立防於各道要衝以?流移戶口.  五年正月門下府郞舍上*?曰: “東西北面境連異土尤宜?弊存恤. 近者守令受京都相識所屬布帛分諸民戶徵收米穀或換軍*?{須}傳次輸運民不忍苦流徙異土. 願自今一皆禁斷違者送布人及守令憲司申聞科罪米布屬軍*?{須}. 且元帥所統軍官常騎馬陪行馬不休息因而困斃. 願自今城內毋率騎從又禁兩府門外迎餞!”  十二年八月禁僧乘馬王國師乃許乘驢.  十四年三月司憲府禁編髮胡笠.  六月敎曰: “近來權奸用事招納賄賂奔競成風女謁盛行廉恥道喪仰司憲府痛行禁斷.”  八月憲司上*?: “一各司各成衆愛馬求請及外官員饋謝一皆禁止如有違者與者受者以不廉論. 一權勢之家反同稱名競爲互市凡珍異之物無不徵*?{斂}民甚苦之自今一切禁止違者痛繩以法.”

#高麗史85卷-志39-刑法2-禁令-048
恭讓王元年憲司上*?曰: “葬者藏也所以藏其骸骨不暴露也. 近世浮屠氏*?{茶}毗之法盛行人死則擧而葬之烈焰之中焦毛髮爛肌膚只存其骸骨甚者焚骨揚灰以施魚鳥乃謂必如是然後可得生天可得至西方也. 此論一起士大夫高明者亦皆惑之死而不葬於地者多矣嗚呼! 不仁甚矣. 人之精神流行和通生死人鬼本同一氣祖父母安於地下則子孫亦安不爾則反是. 且人之生世猶木之托根於地焚其根株則枝葉凋悴燒其枝葉則根株亦病矣安有發榮滋長之理乎? 此愚婦之所能知也. 聖人制以四寸之棺三寸之槨猶恐其速朽*?{斂}衣數十襲猶恐其或薄也置穀棺中猶恐其?蟻之或侵也. 送終之禮如是而反用裔戎無父之敎可謂仁乎? 願自今一切痛禁違者論罪!”  司憲府出榜禁胡?行揖禮.  二年四月籍京市工商其寓居隱漏不付籍者主客論罪.  三年三月中郞將房士良上*?: “一書云: ‘不貴異物賤用物民乃足.’ 我朝只用土宜細紵麻布而能多歷年所上下饒足今也無貴無賤爭貿異土之物路多帝服之奴巷遍后飾之婢. 願自今士庶工商賤隸一禁紗羅綾*?{段}之服金銀珠玉之飾以弛奢風以嚴貴賤. 一人家子孫或家貧無錢以錦褥綾衾之未辦皮幣衣服之未備淹延歲月婚姻失時甚至父母亡而或托族屬或依奴婢. 因此失禮幾敗人倫者往往有之. 願自今婚姻之家專用?布一禁異土之物如有仍行舊弊者以違制論. 一鍮銅本土不産之物也願自今禁銅鐵器專用瓷木以革習俗. 一書云: ‘令出惟行.’ 若令出而不行則國非其國矣. 今也令非不嚴也征商之徒什伍成群牽牛帶馬懷金挾銀日趨異域驢?駑鈍之物遍於國中. 願自今潛行越江賣牛馬者及將官印之馬賣彼不還者以違制加刑. 一西伯爲池堀得死人之骨. 西伯曰: ‘葬之.’ 吏曰: ‘此無主之骨何必葬爲?’ 西伯曰: ‘有天下者天下之主有一國者一國之主寡人固其主矣.’ 更以衣槨葬之. 天下聞之曰: ‘西伯澤及枯骨.’ ?於人乎? 是知八百年帝周之?實原於文王一念之仁豈不美哉? 今都城四門之外一國大小臣民先人之*?{塚}存焉芻者暴之獵者火之或逼爲菜圃或耕爲粟田嗚呼! 凡厥孝子仁人得不覩此而?其?乎? 願自今凡墳*?{塚}所存差定山直使之蕃茂.” 王納之.  五月禁商賈私持金銀牛馬賣買上國.  七月都評議使司上書曰: “凡國家利害軍機重務及告發奸狀者*?{須}要明注日月指陳實事其暗投匿名書及造言興謗攬亂國政者令憲府法司嚴加體察敗露被劾者無問宗親貴戚不待啓聞直收職牒鞫問論罪.” 王許之.  都堂啓請禁巨家世族用金銀寫經.  命使臣宴享外油蜜果一皆禁止.  復禁婦女往來佛宇.  四年二月人物推辨都監上書: “一凡告官訟奴婢者?於都監聽候陳訴不得於私門爭訟違者論罪. 一凡訟奴婢者其事不直除兩府以上申聞科罪外奉翊以下就便鞫問如有沮毁公事者依律論罪.”  三月憲司上*?言時事: “一擅入宮殿門旣有其律見今宮門不嚴大小員將引伴?奴隸無時出入甚至雜亂或有司門者阻當反致陵辱無有懲禁. 至如御殿宴享賓客臨朝聽政之際僕從雜類?入混雜朝儀不肅若不嚴切禁理誠爲未便. 願自今除特奉宣喚及應直宿衛人員啓?公事官吏外其餘閑人毋得擅入其應入者二品以上將引根隨人二名四品以上一名其餘毋得將引輒入違者治罪車沙兀及各門把直人員不能禁禦者幷罪之. 一都城之虛實係乎人家之多少自辛丑年後人家半爲空基. 强者多兼幷反爲穀田弱者無容膝之地雖欲造家焉能得乎. 是故民居日?誠不可不慮也. 乞令開城府踏驗空基?其主定基造家若於期限內不肯營造將兼幷之基以給自望造家者則戶口日增矣. 其受田而不造家者空家而不接者壞家而爲田者痛繩以法! 一醫官之設本爲民生近來醫業之人居官食祿不顧其任妄自尊大出入自尊人有告疾雖呼而救之非豪富之家自不往救甚非先王分職之意也. 自今一切患病之人奔告請救醫官似前自尊不卽奔救者許諸人陳告痛行以法.”

#高麗史85卷-志39-刑法2-盜賊-000
盜賊[捕盜附].

#高麗史85卷-志39-刑法2-盜賊-001
○應犯竊盜滿五貫處死不滿五貫脊杖二十配三年不滿三貫脊杖二十配二年不滿二貫脊杖十八配一年一貫以下量罪科決女免配. 竊盜一匹杖六十二匹八十三匹九十四匹一百五匹徒一年十匹一年半十五匹二年二十匹二年半二十五匹三年三十匹流二千里三十五匹二千五百里四十匹三千里. 同居卑幼將人盜己家財以私輒用財物論加二等凡人?常盜一等盜?麻小功親?一等大功親?二等周親?三等.

#高麗史85卷-志39-刑法2-盜賊-002
犯盜配所逃亡者刑決鈒面配遠陸州縣.

#高麗史85卷-志39-刑法2-盜賊-003
諸投化人犯盜配南界水路不通州縣.

#高麗史85卷-志39-刑法2-盜賊-004
顯宗七年十月敎: “南界强盜頗多令諸州縣嚴加追捕.”

#高麗史85卷-志39-刑法2-盜賊-005
肅宗七年判: 捕盜贓物現告者以贓物分半給之.  內外强竊盜知認捕捉者有職次第職無職許初職不應受職人賜物僧人則寺職賤人放良不監?者內則五部員吏別監里正外則色員長吏將校衙前決罪許接人囚禁罪之.

#高麗史85卷-志39-刑法2-盜賊-006
睿宗七年判: “大府寺賊捕捉者爲先錄用以勵後人.”

#高麗史85卷-志39-刑法2-盜賊-007
仁宗二年判: “羅城內外群聚强盜捕捉者許加職.”

#高麗史85卷-志39-刑法2-盜賊-008
忠宣王二年傳旨曰: “巡軍府本爲捕盜而設民*閒鬪?宰殺牛馬等事皆可理之. 其餘土田奴婢事?勿理以巡綽爲事.”

#高麗史85卷-志39-刑法2-軍律-000
軍律.

#高麗史85卷-志39-刑法2-軍律-001
○睿宗元年正月都兵馬使奏曰: “頃者東蕃之役軍令不嚴故將帥無敢力戰卒伍亦皆奔潰屢致敗績. 書云: ‘左不攻于左右不攻于右汝不恭命用命賞于祖不用命戮于社予則?戮汝.’ 昔孫武殺寵姬二人西破强楚北威齊晉莊賈失期穰?斬之燕晉之師聞之而退. 李靖兵法曰: ‘善爲將者必能十卒而殺其三次者十殺其一. 故*?{須}百殺十人千殺百人以嚴其令然後衆心一矣.’ 伏見辛亥戊午年*閒顯廟行師之令曰: ‘初當訓勵時不至者勿論官職高下杖脊十五二次不至者及進退失伍者或持卜筮訛言以惑衆者誤墜失兵仗者隊正以下聞令不傳及傳之而不行者爲卒雖救其上不能使免者或私洩謀於敵或敵入軍中知而不告者皆杖脊二十發兵而不及期者有亡走心或臨敵不戰或當戰妄動者士卒不從其將節制者兵仗器械抛?敵中者爲卒不救其上以致敗沒者見戰者危急以非己部伍不救者奪人弓劒爭人首級者將軍將校臨陣不戰或亡入軍中或言降於敵者或陣而不能拒?敵衝突者皆斬其投降於敵者籍其家?其妻子敵自降不告而妄殺者斬.’ 願遵此令以勵軍士! 但敵自降不告而妄殺者不宜斬請杖二十!” 從之. 時國家有東征之議故申明軍法 .

#高麗史85卷-志39-刑法2-恤刑-000
恤刑.

#高麗史85卷-志39-刑法2-恤刑-001
○諸流移人未達前所而祖父母父母在鄕喪者給暇七日發哀周喪承重亦同.

#高麗史85卷-志39-刑法2-恤刑-002
諸婦人在禁臨産月者責保聽出死罪産後滿二十日流罪以下滿三十日.

#高麗史85卷-志39-刑法2-恤刑-003
諸犯死罪在禁非惡逆以上遭父母喪夫喪祖父母喪承重者給暇七日發哀流徒罪三十日責保乃出.

#高麗史85卷-志39-刑法2-恤刑-004
諸流移囚在途有婦人産者?家口給暇二十日家女及婢給暇七日若身及家口遇患或逢賊津濟水漲不得行者隨近官每日驗行堪進卽遣若祖父母父母喪者給暇十五日家口有死者七日.  年七十以上父母無守護其子犯罪應配島者存留孝養.

#高麗史85卷-志39-刑法2-恤刑-005
顯宗九年閏四月門下侍中劉瑨等奏: “民庶疫?陰陽愆伏皆刑政不時所致也. 謹按月令‘三月節省囹圄去桎梏無肆掠止獄訴四月中氣挺重囚出輕繫七月中氣繕囹圄具桎梏斷薄刑決小罪.’ 又按獄官令‘從立春至秋分不得奏決死刑若犯惡逆不拘此令.’ 然恐法吏未盡審詳伏請今後內外所司皆依月令施行!” 從之.

#高麗史85卷-志39-刑法2-恤刑-006
德宗三年七月敎曰: “省刑部奏?斬絞之文: ‘法在必誅然罪疑惟輕惟刑之恤.’ 前王之令典其?家主及謀殺人强盜者杖流無人島縱犯强盜傷人持杖以下罪竄有人島.” 於是京城?死六十九人.

#高麗史85卷-志39-刑法2-恤刑-007
文宗元年八月尙書刑部覆奏死刑. 王曰: “人命至重死者不可再生. 寡人每聽死囚必待三覆尙慮失其情實?有寃枉欲訴無路飮恨呑聲可不痛哉? 其審愼之!”  二年正月制: “犯罪配鄕人若有老親權留侍養親沒還配.”  十六年二月制曰: “刑政者民命攸繫古先哲王惟刑是恤. 朕?追古訓愼選刑官猶懼不得其人以致寃枉. 自今必備三員以上然後訊鞫囚徒以爲定制.”  二十年七月制: “諸官人歸鄕者充常戶諸因畏懼致死者以絞論有乖於義皆除之.”  三十三年江陰縣有一盲謀奸人妻因殺人當死依律文八十以上十歲以下及篤疾例論?死配島.

#高麗史85卷-志39-刑法2-恤刑-008
肅宗十年判: “進士雖無蔭凡輕罪贖銅唯犯偸盜*?{諂}曲强奸鬪傷人依律斷罪.”

#高麗史85卷-志39-刑法2-恤刑-009
睿宗元年七月詔曰: “乙亥年犯惡逆流配者宜各量移?用緣坐沒爲奴隸者免之其不屬賤者?加撫恤其僧徒犯奸永充鄕戶經赦不原幾乎苛法宜令有司?察?充軍役. 其中外法司問罪雖有明證必三?問以爲常所犯非深重者因而致死其於與其殺不辜寧失不經之意何? 自今法司體朕欽恤之意其已伏罪者無論輕重不必?問!”  六年判: “依月令‘孟夏之月出輕繫仲夏之月挺重囚’之說四月保放輕囚五月重囚緩枷?以爲永式.”

#高麗史85卷-志39-刑法2-恤刑-010
仁宗元年淸州有人因救父殺人. 判云: “事理可恕除入島只移鄕.”  二年判: “推問罪人不審罪之輕重使無識杖首慘酷結縛官吏習以爲常亦不禁之使無辜殞命今後臺省內侍員當四季監獄時按問隨卽科罪其杖首亦令囚禁決罪移充苦役!”  九年判: “?訊罪人多般亂杖衝刺使不忍其苦誣服致死今後凡諸囚訊問不敢移時其犯輕罪者勿用非法?訊.”  十四年五月詔曰: “今法官論殺牛者准殺人之罪鈒面配島此非律文本意自今以本罪罪之.”  判: “無養獄囚徒官給贓贖錢以饌之.”  十六年判: “八十以上及篤疾人雖犯殺人除杖刑配島.”

#高麗史85卷-志39-刑法2-恤刑-011
明宗十八年三月制曰: “盜賊殺人外其餘囚徒平決免放勿令滯獄.”  二十三年四月詔曰: “比來掌刑之官不能率職使無辜之民久在囹圄寃抑未伸以致乾文失次. 時令不調未知異日將爲何變其令憲臺審治寃獄皆原之.”

#高麗史85卷-志39-刑法2-恤刑-012
恭愍王六年十二月王曰: “人命至重絶不復續. 聞決事官多枉刑致死自今有枉刑者都評議使御史臺科罪申聞刑部重刑依古制申聞.”  十二年五月敎曰: “刑罰失中民怨所萃今後中外之囚毋得寃滯刻日*?理期致平允.”  密直提學白文寶上箚子曰: “春爲喜神秋爲怒神若喜神一?歲功不成. 方春夏時輕刑固宜放免重刑亦宜?等量決速出至三四月五六月停務大?則待冬節謀危社稷不在此限.”  二十年十二月敎曰: “罰懲非死民極于病. 比來中外官曾不恤刑旣杖且贖民何以堪? 自今毋得?行杖贖如有違者許諸人赴官陳訴倍數徵還. 刑罰明有條例不宜輕重出入自逆臣擅柄凡用笞杖必中虛怯旣貶之後陰囑管押之人中路殺之深爲慘毒. 今後中外執法官吏敢有如此者都評議使申聞斷罪.”

#高麗史85卷-志39-刑法2-恤刑-013
辛禑元年二月敎曰: “刑法聖人所恤三代以上罪不相及刑簡而民不犯秦用峻法反不勝理. 仰都評議使申?司憲府典法司都巡問按廉使詳究情法毋用律外之刑. 徒役有年限其已滿者放免禁錮作賤亦宜根究以聞!”  二年七月禑曰: “諸州流配之人與妻子南北異居豈無思怨. 酌其輕重可赦者釋之不赦者從便宜量移遣妻子同居!”  九月以金義殺使奔元下母妻于巡軍將殺之. 憲司上言: “義雖叛逆婦女何知? 請勿殺!” 乃沒爲尙州官婢.  六年五月憲府上*?曰: “凡大?必三復奏君臣同議斷決者乃先王之成憲. 而今中外官吏斷大?皆不奏聞擅決遂致無辜殞命感傷和氣. 請自今中外大?所在官吏具報都堂擬議以聞施行.” 禑納之.  十四年六月敎曰: “刑罰輕重當有定法近來中外官司出入由己致令平民寃抑無告召傷和氣實爲憐憫. 今後中外官司務加矜恤毋致寃枉. 其杖與贖毋得?行其徒役沒官爲奴婢年限已滿者放遣.”

#高麗史85卷-志39-刑法2-恤刑-014
恭讓王元年十二月都評議使司啓: “自立春至立秋停死刑在京五覆啓在外三覆啓方許斷罪事干軍機及叛逆不在此限.”  憲司上*?曰: “書曰: ‘罰不及嗣.’ 傳曰: ‘罪人不?.’ 故舜極?而相禹武王誅紂而封武庚卽天地生物之心也. 至於近世殺人如飮食滅人之族猶恐其有後不仁甚矣. 願自今凡有罪者法三代盛王之制妻子無隨坐以示盛朝不忍之政.”  四年三月憲司上*?曰: “典獄罪人所聚?氣蒸染疾病易生死非其罪甚可恤也. 乞醫官一員六朔相遞全仕典獄每日察病囚證候劑藥救療以備橫禍又令刑曹正佐郞一員於月令內幷下提牢官考察獄官醫員勤慢.”

#高麗史85卷-志39-刑法2-訴訟-000
訴訟.

#高麗史85卷-志39-刑法2-訴訟-001
○睿宗十七年判: “凡父祖田無文契者適長爲先決給.”

#高麗史85卷-志39-刑法2-訴訟-002
恭讓王三年十月郞舍上*?曰: “殿下卽位首革私田之弊明立差科肅淸訟源誠三韓風俗之萬幸也. 但有民口者本無限際又謂之私財爭訟萬端有甚於爭田之弊也. 歲在丁未元朝遣闊里吉思平章本朝儀制一皆革正幷擧一國之爭田民者推?明正. 而尙有更改之煩故丙申年宣旨一款內忠烈王丁未年以前事雖祖業田土人口毋得爭訟又以五決從三三決從二每降宣旨以?爭訟之風. 頑貪未革爭訟*봉起而聽之者亦媚於權勢牽於朋比不論前判所禁又不?事之是非互相更改而簿書山積爭訟無窮至於骨肉反爲仇?多興謗毁之俗而無敦篤之風和氣不達妖?屢警此殿下之深慮也. 今縱令都官每衙朝獻課訟者雲屯頗有積年未決者豈可以都官遽絶其寃訟乎. 伏惟殿下命立別司擇其才幹明正授以其任幷及主掌官仍令臺省各一員爲之考察. 自今限三年除丁未年前事五決之三三決之二及戊辰年以後辨正都監決外皆令限日納狀推明以解寃濫以正風俗. 但令遠方人等取正於京師則往還之勞留京之苦必有含寃未告者矣命考察臺省中一員幷主掌官分遣各道立司中央大官令觀察使擇其守令之可任決訟者幷差?決. 凡京外訴訟者如有僥倖妄告卽令考察官照以竊盜計民多少輕重論罪聽訟或徇於人情顚倒是非者亦從重論. 其在京外不告限內者及限內已決正者皆不許更考違者俱以判旨不從論罪.” 從之.  四年二月人物推辨都監定決訟法: “一近年以來戶口法弊有戶口者失於兵亂權奸之輩?知其然拘占良民妄稱父祖奴婢被拘之人訴良無據官司亦不能辨淹延歲月寃抑滋甚以傷和氣自今訴良者雖無良籍其賤籍不明者良之本主雖無賤籍累代驅使明白者決給在前載未辨帳者亦當良之. 一凡公私奴婢決斷文案分作二本一給其主一置於官以憑考驗永爲恒式. 一丙申年前無爭訟明文丁未年前事及戊辰年以後辨正都監及都官已決者不許陳告五決從三度三決從二度一依判旨不動其決數雖多不?兩邊文證假決者不在此限妄告者反坐. 一凡告官訟奴婢者?於都監聽候陳訴不得於私門似前爭訟違者論罪.”  都官上書曰: “國家創制立法設官分職各有攸司凡事之難者當理處決. 歷年旣久隨事弊生弊之巨者無若爭訟. 以今日納司文契觀之皆援引數百年*閒玄遠事迹則知訴訟所由古矣. 近來人不習法先王法制?然莫知訟者由是而背理聽者以之而致疑若不更新條令習人耳目則爭訟之弊未易遽革. 今遵先王判旨內事意附以一二淺見條列于後. 一爭訟者或相爭或訴良多者十餘年小者不過五六年. 官司雖得正決强者仍執而不許弱者寃抑而更訴以致爭訟日繁姦僞日滋. 願自今決後仍執者免賤不放者令刑曹接狀推考痛行禁理! 一凡相爭及訴良者契卷豈皆均敵必有一正一邪之辨*閒有奸貪之輩冒謂誤決還受原卷不一二年飾辭更呈以致爭訟曲直循環無窮. 願自今決絶後其不正文契令憲司推考以防紛爭. 一近年以來貪風未?爭奪愈起援引久遠爲謀百端爭訟盈庭聽者不能兼聽簿書連屋觀者不能遍觀以致辨析訛誤訴訟未?. 願自今擇告狀年月久遠者一房各十件合議出榜以簡辭訟其出榜已決者屬議充數! 一辛丑冬賊犯京城公私文卷亡失殆盡奸凶?緣擬生爭端. 或無契籍者冒受許文或實有原卷者反爲無文以致眞僞難?決絶未當. 願自今無辛丑年爭訟明文者不許陳告! 一僞朝十六年*閒大小人員希望恩德權奸所贈奴婢其一族還受爲要妄稱合執亂雜呈省. 今後告者無傳繼明文一皆禁斷. 一奴婢爭訟所起多原於合執願自今財主未分奴婢合執者或分執而不均者許人陳告! 一父祖奴婢爲人所有其子孫能爭訟得決者理合全執願自今其他使孫不與同訟者一禁爭望! 一無子息者因一時喜怒將自己奴婢互相贈與後日爭端由玆以興. 願自今無子息人員已許他人奴婢更與他人者具錄辭緣告官然後方許成文! 一凡奴婢被奪陳告爭訟其執持者利於役使多方規避. 願自今不曾對辨者京中限三朔外方限五朔給暇原告以沮奸?! 一凡告官爭訟兩邊文契披閱問備言辭窮盡得失明白然後出等掛榜其中奸惡者將欲延援面對官員?毁百端. 願自今如此等人令憲司將兩邊文契辨明是非如其正決痛懲?毁者若有違誤責及官吏!” 從之.

#高麗史85卷-志39-刑法2-奴婢-000
奴婢.

#高麗史85卷-志39-刑法2-奴婢-001
○昔箕子封朝鮮設禁八條: “相盜者沒入爲其家奴婢.” 東國奴婢盖始於此. 士族之家世傳而使者曰私奴婢官衙州郡所使者曰公奴婢. 年代愈遠漸至蕃盛. 於是慮其爭奪之相尙兼倂之日滋設官以理之其禁防甚嚴. 夫東國之有奴婢大有補於風敎所以嚴內外等貴賤禮義之行靡不由此焉. 高麗奴婢聽理之法可採者多矣故於刑法志幷附焉.

#高麗史85卷-志39-刑法2-奴婢-002
奴娶良女主知情杖一百女家徒一年奴自娶一年半詐稱良人二年.

#高麗史85卷-志39-刑法2-奴婢-003
公賤年滿六十放役.

#高麗史85卷-志39-刑法2-奴婢-004
凡公私奴婢引誘逃亡放賣他人者一度歸鄕再度充常戶.

#高麗史85卷-志39-刑法2-奴婢-005
成宗元年六月正匡崔承老上書曰: “本朝良賤之法其來尙矣. 我聖祖創業之初其群臣除本有奴婢者外其他本無者或從軍得?或貨買奴之. 聖祖嘗欲放?爲良而慮動功臣之意許從便宜至于六十餘年無有控訴者逮至光宗始令按驗奴婢辨其是非. 於是功臣等莫不嗟怨而無諫者大穆王后切*?{諫}不聽. 賤隸得志陵轢尊貴競?虛僞謀陷本主者不可勝紀光宗自作禍胎不克?絶至於末年枉殺甚多失德大矣. 昔侯景圍梁臺城近臣朱?家奴踰城投景景授儀同. 其奴乘馬披錦袍臨城呼曰: ‘朱?仕宦五十年方得中領軍我始仕侯王已爲儀同!’ 於是城中?奴競出投景臺城遂陷. 願聖上深鑑前事勿使以賤陵貴於奴主之分執中處之. 大抵官高者識理鮮有非法官卑者苟非智足以飾非安能以良作賤乎? 惟宮院及公卿雖或有以威勢作非者而今政鏡無私安能肆乎? 幽?失道不掩宣平之德呂后不德不累文景之賢. 唯當今判決務要詳明?無後悔! 前代所決不*?{須}追究以啓紛?.”  五年七月敎: “凡隱占人逃奴婢者依律文一日?三尺例日徵布三十尺給本主日數雖多毋過元直奴年十五以上六十以下直布百匹十五以下六十以上五十匹婢年十五以上五十以下百二十匹十五以下五十以上六十匹.”  六年七月敎: “放良奴婢年代漸遠則必輕侮本主今或代本主水路赴戰或廬墓三年者其主告于攸司考閱其功年過四十者放許免賤若有罵本主又與本主親族相抗者還賤役使.”

#高麗史85卷-志39-刑法2-奴婢-006
顯宗四年判: “還賤奴婢更訴良者杖之鈒面還主.”

#高麗史85卷-志39-刑法2-奴婢-007
靖宗五年立賤者隨母之法.

#高麗史85卷-志39-刑法2-奴婢-008
文宗三年判: “公私奴婢三度逃亡者鈒面還主.”

#高麗史85卷-志39-刑法2-奴婢-009
仁宗十年判: “無後人奴婢屬官.  十三年禁奴婢代身僧.”  十四年判: “私奴婢背主因而有恨自縊者勿罪其主.”

#高麗史85卷-志39-刑法2-奴婢-010
忠烈王四年禁公私奴婢放良.  五年七月下旨: “今後奴婢相訟駕前申呈及紫門敎授判付一皆除之.”  十一月收還諸臣受賜官奴婢屬都官.  九年九月令賤者隨母無論判前後.  二十四年正月敎曰: “一近來壓良爲賤者甚多其令有司劾其無文契及詐僞者罪之! 一不念公理的望外官奴婢冒受賜牌者一切禁斷! 一兩班奴婢以其主役各別自古未有公役雜*?{斂}今良民盡入勢家不供官役反以兩班奴婢代爲良民之役今後一禁! 乃至奴妻婢夫任許其主.”  二十六年十月闊里吉思欲革本國奴婢之法王上表略曰: “昔我始祖垂誡于後嗣子孫云: ‘凡此賤類其種有別愼勿使斯類從良若許從良後必通仕漸求要職謀亂國家若違此誡社稷危矣.’ 由是小邦之法於其八世戶籍不干賤類然後乃得筮仕. 凡爲賤類若父若母一賤則賤縱其本主放許爲良於其所生子孫却還爲賤又其本主絶其繼嗣亦屬同宗所以然者不欲使終良也. 恐或有逃脫而爲良雖切防微而杜漸亦多乘隙而發奸或有因勢托功擅作威福謀亂國家而就滅者益知祖訓之難違猶恐奸情之莫禦.”

#高麗史85卷-志39-刑法2-奴婢-011
三十四年忠宣王復位敎曰: “一外方奴婢各有本役權勢之家冒受賜牌宜一切禁斷. 一四件奴婢[四件奴婢曰寄上曰*(??){投}屬曰先王所嘗賜與及人相貿易者.]若有藏閃不出者徵銀二斤以其奴婢准數充役. 一申椿奴婢盡數根捉四件奴婢一體使用.”

#高麗史85卷-志39-刑法2-奴婢-012
恭愍王元年判: “決後奴婢仍執不許者四品以上申聞科罪五品以下決杖流配!”

#高麗史85卷-志39-刑法2-奴婢-013
辛禑元年二月敎曰: “抑良爲賤感傷和氣自王旨後限一月悉皆放免違者痛理.”

#高麗史85卷-志39-刑法2-奴婢-014
十四年六月辛昌立八月憲司上*?: “一都官所屬奴婢宮司倉庫奴婢及近日誅流員將祖業奴婢新得奴婢令辨正都監亦計口成籍毋使遺漏每有土木營繕之役賓客佛神之供皆以役之其於坊里雜役一皆除去以安其生以衛王室.”

#高麗史85卷-志39-刑法2-奴婢-015
恭讓王三年郞舍上*?曰: “比年以來奔競成風皆欲冒寵於權門雖有子孫者祖業人口盡與他人. 故其子孫益以窮迷猶怨祖父之無德則安有孝順之可稱者乎? 奴婢雖賤亦天民也例論財物恬然買賣或以牛馬易之一匹之馬給二三口猶未足償則以牛馬爲重於人命也. 昔廐焚孔子曰: ‘傷人乎?’ 不問馬則聖人之貴人賤畜如此安有以人易馬之理乎? 世俗昏迷自作殃咎納民於寺以圖求福若以佛爲正則安有納賂免禍之理乎? 然則非惟未蒙其福徒自勞苦貽患子孫耳. 伏惟殿下幷察焉祖業人口不許孫外相傳雖無後者養其夫婦中同宗者相傳其買賣之人納寺之弊幷行禁治則豈無補於聖理之萬一乎?” 從之.  四年人物推辨都監定奴婢決訟法: “一良賤相婚自今依律禁斷如有洪武二十五年正月以後違律相婚者主奴論罪所出之子亦許爲良其主不知者不坐. 一將自己奴婢投贈權勢施納佛宇神祠者痛行禁理. 一同宗之子及三歲前遺?小兒戶口付籍爲收養者卽同己子傳給外自今窺得奴婢冒稱收養者一切禁之無子孫無收養者使孫告官平分其成文契錄恩功與他人者雖親戚毋得爭訟. 一奴婢役價依成王五年判年月雖多不過其直其容隱役使他人奴婢者依律論罪. 一今後奴婢買者無孫許親戚無親戚者沒官賣者毋得還執. 一奴婢放賣痛行禁理其爲飢寒所迫及因公私宿債勢不得已者具狀告官方許買賣如以酒色博?狗馬財貨之故放賣者奴婢沒官. 一財主未分奴婢合執者微劣人奴婢奪占者派別奴婢濫執者他人奴婢容隱者文契僞造使用者壓良爲賤者典當奴婢永執者中國人拘占役使者官司決後仍執者京中以當年二月爲限外方以三月爲限一皆放還自首者免罪其出限外者以不從判旨論其內雖有合使奴婢亦令沒官.”  都官上書: “一無子孫身死者其夫得全妻之奴婢其妻守信則亦得全夫之奴婢止許終身沒後各歸本孫其別有文契者不在此限. 一奴婢放役者不慮後弊有放至子孫者其子孫閑役因有非分之心冒名受職結婚良族以致名器混淆或謀害本主不畏官法敢於訴訟願自今論情愛功勞而放役奴婢但止其身勿及子孫!”

志卷第三十九.

