太宗恭定大王實錄卷第三十一
31권-태종-16년-1월-1일-1문단
●十六年[大明永樂十四年]春正月甲午朔  上行賀正禮仍奉  上王至昌德宮置酒廣延樓下世子及宗親駙馬侍宴賜　臣宴賜樂于議政府
31권-태종-16년-1월-4일-1문단
○丁酉遣大護軍趙　于蓴城  上與兵曹判書朴信都鎭撫韓珪知申事柳思訥議定以忠淸道蓴城爲講武所遣　焚之於是行宮支應使啓曰宿所已定後勿令臨時移排司僕大小馬幷四百五十匹養飼細折草每一匹一石外勿許散草馬柱及葛繩亦令酌量進供翼日　{明}白還受馬*　則司僕寺自備勿令幷進三軍甲士散料外供給及衿軍牽馬陪別監鞋*말題給一禁各宿所進上之物及司膳司饔依式進排之物外其他物承政院明文相考進排各宿所供上酒味內資內贍寺進排若其別進酒味承政院帖字相考進排各道監司首領官及所過境內守令外各官守令毋得越境各驛馬匹各差備定數相考遐近分揀酌量抄出每三日　{遞}番司僕司饔司幕諸員等支應各官色掌毋得擅自歐打有遲緩事則承政院進告論罪上項事件外監司守令若有收　{斂}民間隱密人情者令支應使及察訪暗行捕捉隨卽啓聞論罪  從之
31권-태종-16년-1월-9일-1문단
○壬寅  上詣齋宮  上將詣  宗廟小雨傳旨承政院曰今日幸未駕而雨若或未及  宗廟中道而雨或至宿夜半而雨如之何予欲依  文昭殿例新開捷徑祭日出自齋室直詣  宗廟而行祭此除弊之計也須議諸議政代言等皆曰  上敎然矣
31권-태종-16년-1월-9일-2문단
○是日世子盛服顧謂侍者曰身彩何如  忠寧大君曰願先正心而後修容侍者歎曰  大君之言正是願邸下母忘此言世子甚　　是後世子言於  母妃曰忠寧之賢非偶然者也國家大事將與共之  妃以語  上上聞之心不平也
31권-태종-16년-1월-10일-1문단
○癸卯  上親　  宗廟初傳旨承政院曰親幸  宗廟時奉禮唱王許上馬王字雖尊若中朝使臣來稱王則可矣以奉禮而稱王未便柳思訥啓曰癸巳年改詳定云敎文武侍臣上馬  上然之  禮曹啓古制  宗廟進饌入自正門升自泰階今因循舊失入自東門有違古制乞令奉饌者入自南正門  從之
31권-태종-16년-1월-10일-2문단
○是日禮畢還宮御廣延樓下置酒擧樂世子諸宗親侍宴賜宴于享官諸執事至暮世子酒　進啓曰  宗社非獨  殿下之  宗社罪人不可不正無恤無悔宜置於法  上謂崔閑曰詳聽此言
31권-태종-16년-1월-11일-1문단
○甲辰刑曹臺諫請無恤無悔之罪
31권-태종-16년-1월-11일-2문단
○命議政府　贊崔　右副代言徐選同義禁府提調臺諫刑曹雜治李之誠
31권-태종-16년-1월-12일-1문단
○乙巳吏曹上褒貶法啓曰一年兩等各道守令褒貶已有成規諸道監司不先磨勘守令殿最當都目政逼近之時不錄實跡但書上中下三等啓本申呈有乖敎旨自今春夏等褒貶六月十五日前秋冬等褒貶十一月十五日前依曾降敎旨七事實跡具錄申呈以爲恒式  從之
31권-태종-16년-1월-12일-2문단
○改外方州郡人吏冠服禮曹啓前受敎行移內鄕吏官門進退及大小使客迎送時著頭巾常時坎頭與各司吏典及平人無異其漸日　於無禮許令方笠黑漆依前著持驛吏亦依前例  從之
31권-태종-16년-1월-12일-3문단
○禁酒諸處祭享各殿供上外禁用酒  從司憲府之啓也
31권-태종-16년-1월-12일-4문단
○議政府功臣六曹臺諫皆上　{疏}請無恤無悔罪刑曹臺諫交章上言不忠之臣天地所不容春秋明言其法曰亂臣賊子人得而討之誅其身　其宮百代以來共守斯義今無恤無悔等久包禍心乃伺世子獨坐之時密進狡謀欲剪宗支以弱  王室幸賴世子明炳幾微發其陰計猶自隱匿  殿下令義禁府議政府刑曹臺諫共加訊問且命近臣聽之無恤無悔等情狀著露  殿下不加天誅止令流竄一國臣子莫不憤　伏望  殿下以  宗廟社稷爲念以子孫萬世爲計將此二兇明置典刑以順天討臣等抑又聞之樹德懋滋除惡懋本無咎無疾等妻　各自完聚無所懲戒此無恤無悔不憚而繼起也乞將四人妻　依律施行以戒後來吏曹判書朴　等上言臣等竊聞不忠之臣天地所不容王法所不赦也無恤無悔等素蓄無君之心曾於元尹*??之生也肆行慘毒又於世子之前敢陳狡謀今義禁府與政府刑曹臺諫同問得情其不仁不忠莫此爲甚此所謂左右諸大夫國人皆曰可殺者也  殿下但以私恩俯從　{輕}典一國臣民罔不缺望伏望  殿下斷以大義一依臺諫所申兪允施行開國定社佐命功臣漢川府院君趙溫等亦上言福善禍淫天之道也賞善罰惡君之道也人君法天而行故五刑五庸謂之天討逆臣無咎無疾等罪惡貫盈旣伏其誅其弟無恤無悔不懲其惡常懷不忠之心謀剪宗支其罪一也構爲誣妄之言欲累高明其罪二也謂其兄無咎無疾死非其罪其罪三也今已伏招當置於法  殿下俯從寬典刑則不擧但逐于外是則廢天討虧國典矣願  殿下斷以大義明正典刑以快一國臣民之望且自古亂臣賊子之罪未有不及其子者此聖人所以鋤根除源以杜後患也今無咎等四人之於  宗社若苗之有　不去其根則終當復生其爲後患必矣伏望  殿下體先聖鋤根除源之義將上項人等之子命下攸司皆置於法以絶後日亂賊之萌議政府領議政成石璘等上言無恤無悔等不忠之罪明白著見不可斯須容忍伏望斷以大義昭示國人垂戒後世是夜召柳思訥至解　亭下思訥啓曰今日政府功臣六曹三省之請允當望賜兪允  上曰無咎無疾旣伏其辜無恤無悔亦罹于罪閔氏四子相繼而死予不忍也對曰  殿下當虛心如鑑之空姸蚩在彼昔竇憲恃宮掖之勢奪人園田章帝不之罪後史以爲優柔不斷之過今若  殿下不誅玆二人如臣者以  殿下爲優柔不斷書諸史冊萬世之後  殿下安敢辭其名也哉  上曰諾然予不忍發言自前日至于今夜反覆思之未易決也對曰是亦  殿下姑息之仁白中黑點也  上曰此二人自盡庶乎其可矣思訥曰賜死可矣奚待夫自盡也
31권-태종-16년-1월-13일-1문단
○丙午設冠服色初  上謂代言曰大司憲李原云朝會之服亦如祭服則誠盛制矣若改朝服之制則請於  朝廷乎柳思訥啓曰  朝廷旣賜  殿下與世子之服不必至陪臣而請之也  上曰然則設冠服色可矣然更與政府大臣議之思訥召舍人李希老傳旨於政府左議政河崙曰臣常欲啓達而今出自  聖心衣冠盛制自然適其時矣乃以禮曹判書趙庸藝文館提學許稠爲提調文武百官朝服依洪武禮制造梁冠衣裳佩綬  上曰禮服喪服最是重事昔予居憂天使黃儼見予喪服曰服製不是予甚恥焉可令  聖節進賀使貿朝服所用　絹及喪服一件來
31권-태종-16년-1월-13일-2문단
○宗貞茂使人及林溫使人等來獻土宜
31권-태종-16년-1월-13일-3문단
○閔無恤無悔皆自盡議政府領百官詣闕庭上　{疏}請無恤無悔等罪　{疏}曰臣等竊謂不忠之罪王法所當誅而天地所不容也　者逆臣無咎無疾旣伏其誅其弟無恤無悔宜以爲鑑嘗懷悖逆之心謀損宗支且構誣妄之言欲累  上德以其兄等爲無罪而死陰蓄怨憾其不忠之罪著現當置於法  殿下俯從　{輕}典屛處於外一國臣民莫不缺望伏望斷以大義明正典刑以戒後來且其無咎等四人妻子亦皆依律施行以副臣民之望傳旨于河崙曰無恤無悔予豈愛護但母宋氏年老中宮痛惜故耳崙對曰此人等若逃越江則不可雖在本國求捕有弊古人云當斷卽斷  上曰政丞之言然矣乃遣義禁府都事李孟畛于原州宋仁山于淸州傳旨于其州守令堅守毋使逃亡如欲自盡者勿禁戊申孟畛還己酉仁山還啓無恤無悔皆自盡  上曰無恤無悔等不忠之罪政府功臣六曹臺諫文武各司累次申請第以靜妃至親不忍置法　流于外自知其罪相繼縊死置而勿論無咎無疾無恤無悔等妻子　皆遠方安置命刑曹無恤先妻子息等囑其外祖李稷無悔先妻子息等囑其長養外祖金益達妻無咎等幼弱子息囑族親以遣勿令路次飢寒
31권-태종-16년-1월-13일-4문단
○斬李之誠義禁府提調李天祐許稠朴習委官崔　徐選與大司憲李原刑曹判書成發道右司諫趙啓生等詣闕啓曰昨日訊李之誠白世子之言而不服故下十餘杖之誠乃白昔告世子曰無疾等無罪  上位百年後世子之時宜召還臣等又問擧國請誅之人汝獨以爲無罪何也之誠白姑夫河崙嘗言無疾等不可歸鄕而歸鄕可惜臣等又問曰何不對所問之言而發他言乎又下十餘杖之誠白禁止實言而欲說何言乎言端已出臣等不敢擅止請逮崙憑問  上問曰昨日已斷之誠之事許令畢了胡不畢事而來乎天祐等啓曰臣等聞如此言不敢裁抑且崙發明則於己亦安不然則於己未安  上曰卿等以爲不敢裁抑則然矣予已命裁斷何不聽乎臣下會來則君王其　諸是皆墮之誠之計中矣晉山其有無君之心乎原發道啓生等復曰言端已發虛實間不可不問  上曰問於晉山則之誠無罪乎原復曰之誠之罪已畢矣崙若不辨明則國人疑之若不下義禁府以鞫則召致當直廳問之如何  上曰之誠罪畢後晉山豈不欲辨明乎此非予所爲公事也原曰  上敎雖如此法官可但已乎  上命柳思訥以之誠所言諭崙且語以不問之意崙拜謝又使崔閑傳旨于崙曰昔蕭何亦逮獄政丞於社稷豈有叛心乎故不使之辨明也日暮徐選與義禁府鎭撫田興詣闕上啓本且曰今日之誠白晉山云無疾何有罪以其口而出也臣等問何以與前日之言異乎之誠白意則一也  上問選曰前後所言孰重孰　{輕}選對曰後言差　{輕}傳旨曰成人之美不成人之惡言重則取招言　{輕}則不取招何也選曰之誠以爲意則一也故更不取辭敎曰汝代君往鞫之如此之事尙不能爲將汝何用往歸汝家予將考問又問田興曰汝昨日承傳而往今朝請三省來欲誰欺乎興曰臣承傳往告府官三省聞之皆欲親啓而來又問曰之誠後言何不取招崙於社稷有貳心乎興曰其所言非唯曰以其口而出也又有有何罪之言故臣等謂與前言同也故不取辭  上曰汝予之元從功臣也何以强辨乃批義禁府啓本尾命斬之誠司憲府聞敎下詣闕請將之誠與崙憑問後依律施行  上不聽憲府固請  上怒以誤錯訊問命李原歸家其餘臺員令人押送于家左代言卓愼誤傳執義以下皆下于義禁府丁未命原選等出仕  上御便殿引見天祐稠習發道　原選啓生思訥愼等曰之誠連辭妄引欲害大臣崙必不反我而向諸閔矣卿等昨日將誤錯推問之事甲請再三予心不平命令歸家愼曰執義以下皆下義禁府  上驚曰再三固請故各令歸家耳下囚于獄非我言也是小宦之誤傳乎代言之誤聽乎雖載史筆非予本意也卽命出執義鄭招掌令許盤石持平吳寧老尹粹等傳旨曰予將以保全諫官爲念常自優容汝等之被囚非我意也誤傳旨也招等俱謝恩俯伏啓曰昔魏徵有言願爲良臣不爲忠臣臣等常念此言小補  聖德保全一身臣等之志願也今者暫無補德徒軫  聖心惶恐無地爾  上曰被囚非予志汝等當知之矣乃下卓愼于義禁府三日而釋之司諫院請愼錯誤傳旨囚辱臺員之罪
31권-태종-16년-1월-13일-5문단
○命自今勿禁入直內禁衛內司僕於宮城內習射
31권-태종-16년-1월-15일-1문단
○戊申除上元張燈  上曰上元日張燈欲依古制與中朝之法爲之然本國不遵此制久矣自今除上元張燈其已備之燈用於四月八日
31권-태종-16년-1월-16일-1문단
○己酉下司直韓方至于義禁府方至承命至京畿焚講武所妄稱  王旨移文麻漣縣監焚及人墓事覺  上謂方至曰汝雖不能輔德亦不可敗德乃下于獄
31권-태종-16년-1월-16일-2문단
○命作  宗廟垣墻北門開捷經也
31권-태종-16년-1월-17일-1문단
○庚戌命臺諫入　朝啓  從大司憲李原之請也
31권-태종-16년-1월-17일-2문단
○杖趙源一百徒三年工曹正郞徐省司憲監察崔永淳杖八十徒二年　皆收贖初源爲全羅道水軍都節制使營繕作弊爲觀察使朴習所糾罷職源到京上書訴以無罪  上命省永淳等就其道按　其實省永淳直源而咎習乃命義禁府覆之源所犯皆實源坐事無寃枉　　辨明省永淳坐推案報上不以實之罪
31권-태종-16년-1월-17일-3문단
○收前知錦山郡事宋希璟職牒贖杖一百初希璟任錦山疑掌　之吏匿所獲獐鹿杖而死者二人監司案之罷職收贖希璟以爲吏實病死非因杖也上書辨明命遣敬差官及行臺監察就其郡　實希璟反坐
31권-태종-16년-1월-17일-4문단
○前漢城府尹韓尙桓及前開城留後司斷事官元恂前定州都護府使安升慶前兵馬使朴東美等廢爲庶人辛有賢妻趙氏金四知妻王氏李思恥妻韓氏等爵牒收取奴婢皆屬公從司憲府之請也初升慶爲媒勸元恂以女妻無咎之子　趙氏以女妻無疾子矗王氏使其子永倫娶無疾長女韓氏使其子緊娶無疾次女東美之母媒矗而東美不禁又以無疾之子愛重爲養子故也緊及永倫坐結婚黨逆應處斬  上皆原之　等施行
31권-태종-16년-1월-18일-1문단
○辛亥刑曹請李之誠緣坐人之罪啓曰之誠之罪當肆諸市朝以示王法  殿下俯從　{輕}典刑不以律又赦緣坐之人各自保全使亂賊之徒無所忌憚有違王法其緣坐之人乞依律文明正施行以戒後世  上曰之誠妻子遠方自願安置其他緣坐之人勿論
31권-태종-16년-1월-20일-1문단
○癸丑司諫院請停講武啓曰前年京畿旱而失農請停今春講武  上曰春秋講武天下通行之法予若不憂民而只爲逸豫則言之是矣予幾老矣豈不慮乎畿內雖失農凡所供費無與於民民所供者但郊草耳豈可以此廢蒐狩乎且予不必久役妨農自今凡如此法所當行而無大害者勿復言越翼日傳旨承政院曰司諫院非無因而言乃以儉年請停講武故予欲不之忠淸道柳思訥啓曰不爲則已若幸平康等處則莫若幸忠淸道之爲便四時之田乃先王之制諫院之言可謂不中程式矣翼日大司憲李原啓曰講武是爲古典其誰止之  殿下隱而不布臨時而發命故臣民罔知所之若早定則扈從之人亦且知而有備矣且今民失農業容有飢困者若有遠行史筆必以爲時屈而擧遠是不可也秋則遠行可矣乞　侍從與日數備驅軍暫行而還  上曰予亦慮有遠行不可之言不欲幸于遠處而左右皆曰講武凡事於蓴堤已定且予事皆從簡矣厥後  上曰予不欲講武於忠道淸{忠淸道}矣趙　之行已十八日矣予聞觀察使與趙　入于串內必修射場也修射場而田書於史冊則取笑於後矣予不可謂射御有能亦不可謂不知然人君善於政事則可矣能爲射御則何用予年五十豈欲以射一二獐得名乎已修射場而不往則後必不爲如此事矣兵曹判書朴信白曰忠淸道諸事已備李原亦白曰不爲則已爲之則下道供億已備矣
31권-태종-16년-1월-20일-2문단
○司憲府　{疏}請尹向罪　{疏}曰前判書尹向粗知讀書位至卿相  太祖之擧非不知也向以回軍諸將比於丁公欲加之罪豈心無所蓄而出此言哉向之所言不可不懲  殿下只令罷職歸其田里本府與諫院屢嘗申請未蒙兪允有虧常憲乞收職牒鞫問其由以正其罪  上召坡平君尹坤問曰向今在何處是無罪而見黜也坤對曰往在積城
31권-태종-16년-1월-20일-3문단
○司憲府又上言本府於前日以廉致庸誣累  上德李稷屢黨逆臣吳用權密　亂謀趙順和身親爲亂請正其罪未蒙兪允何以懲惡伏望  殿下將上項人等明置典刑以戒萬世不報
31권-태종-16년-1월-21일-1문단
○甲寅命禮曹巡審  山陵禮曹啓本曹受敎春秋仲月遣禮官巡諸  山陵仍立審陵案藏諸本曹今稽古制唐以太常卿行陵宋以太常宗正卿朝拜祖宗陵乞依唐宋之制以本曹判書巡  陵有故則以　議代行  從之大司憲李原啓曰臣嘗爲都巡問使見  定陵和陵不備三階　宜當修築敎曰今年吉則於寒食修築可也如此事爲之誰怨兵曹判書朴信請立石羊石人  上可之
31권-태종-16년-1월-21일-2문단
○漢城府尹安騰入見騰自慶尙道都觀察使召還啓曰慶尙道金海近處勝岳山連境吾海也項築場放馬七百餘匹其馬　肥此地可四時放牧最宜牧場若於勝岳山築七八里則可放一萬餘匹但其馬體小無用請以體大善雄馬放牧　息  上曰然則須築牧場
31권-태종-16년-1월-21일-3문단
○囚原州牧使權遇于義禁府  上曰昔無恤無悔蒙喪而入見無悔告予曰兄等以其罪死也又庚寅年無悔曰我等宜合門屠戮爲養老母而生存予曰以何罪合門屠戮乎雖宋氏有恩予豈爲是哉但以中宮言此人等寧宜短命予見中宮而不敢決斷前日河政丞曰此人等若逃越江則不可故命承政院使人堅守義禁府官員二人來辭予曰堅守莫使逃逸萬一欲自盡勿禁之耳是則知申事嘗曰此人出去時謂義禁府百戶言曰但爲有老母耳故予使之勿禁今原州牧使權遇報云本州安置無恤據  王旨使人吏日守兩班及侍衛軍圍守促令自盡十四日自縊而死盖其罪當誅衆皆請之予雖如法誰謂我殘忍但見中宮尙不敢賜死予豈言督令自盡實予所不言若孟畛誤傳則孟畛有罪也孟畛不言而遇促之則遇有罪也命司憲府劾問大司憲李原啓曰下司憲府則必收職牒而後推劾遇與孟畛未知某爲有罪請下義禁府令臣等雜治  從之義禁府上言曰權遇白孟畛宣傳曰使無恤自盡孟畛白如  上命二言不同請刑問　實  上曰予以爲非孟畛之失也同時受命宋仁山於淸州不差此必遇誤聽所致也遇　儒恐罪重不伏此非死罪也若以此開曉可不用刑而得情仍命承政院議之思訥曰違端已露而不以實白無人臣之意刑問可也命曰予惡用刑卿言據理亦是乃先釋孟畛囚
31권-태종-16년-1월-22일-1문단
○乙卯御廣延樓下與宗親擊毬置酒
31권-태종-16년-1월-23일-1문단
○丙辰司憲府請辛孟和辛叔和罪啓曰孟和等稱譽閔矗結婚於辛有賢之家罪同安升慶  上原之以自願安置遠方二人皆克禮之子也
31권-태종-16년-1월-24일-1문단
○丁巳司諫院請尹向等罪　{疏}曰向之所犯  殿下以謂言之失耳非有他心臣等以爲苟無其心豈形於言以回軍將士比之丁公曰僅免罪責亦云足矣其心謂何向歷仕三朝位至卿相非不知事理也乃以誕妄之說累我  太祖之盛德其罪豈止於安置鄕里乎伏望  殿下下向攸司依律施行又上　{疏}曰竊伏惟念致庸李稷用權不忠之罪已著宜加極刑  殿下特從寬典止令廢徙有乖王法此臣等所以累瀆  天聰而不能已也且朴蔓趙順和不忠之罪極矣一時兇徒皆受顯戮獨蒙寬典尙今偸生此亦臣等之不能無憾也若趙須趙雅其父瑚之所犯雖未明著其兄希閔以亂逆伏誅法當連坐柳沂之弟漢亦當連坐俱蒙赦宥此不忠之徒所以相繼而不絶也伏望  殿下斷以大義將致庸稷用權蔓順和等下攸司依律施行以快臣民之憤須雅漢等還屬爲奴以戒後來皆不報
31권-태종-16년-1월-25일-1문단
○戊午置酒廣延樓下谷山君延嗣宗礪良君宋居信皆持服爲之開素宗親侍宴
31권-태종-16년-1월-25일-2문단
○玉川府院君劉敞上書略曰恭惟  殿下誕受天錫勇智之資夢見  帝　{賚}撫民以仁之書丕承大寶任賢使能從諫弗　視民如傷節用以愛人修身以事天宜無降災向者京畿遇旱乃貽宵　之虞其故何哉臣竊疑祀典所載社稷山川之神皆能禦災　患興雲致雨財成萬物者也其爲祭有祈穀焉有祈福焉有報謝焉奠物務要　潔宜盡其誠矣盖因詳定損益之際或有廢祀焉祀雖名存其奠禮近乎菲薄行祭之官又無如在之誠神何由而享之旱魃之災雖能禦哉伊尹之告太甲曰唯天無親克敬惟親鬼神無常享享于克誠其此之謂歟周公之告成王曰肇稱殷禮祀于新邑咸秩無文所當祭者則雖無載籍尙且咸秩而祭其於有文如之何其廢之哉伏望  殿下使稽制司祀典所載靡神不擧咸秩而祭之須要　潔隨其所享且令奉祀者齊　{明}盛服能致如在之誠則祀事孔明神必享于克誠降福孔皆而雨賜時若矣百穀用成不期然而然矣鬼神之德焉可誣也方今祀于  宗廟則  宗廟享之神明彰矣所謂誠之至孝之盡也下而卿大夫至于庶士咸立家廟祭從生者之祿儀遵家禮之文風俗之美可謂盛矣竊惟追贈三代子孫蔭職於傳有之又於錄卷俱載此法蔭則已蒙追贈之法則未盡行也追榮祖考人子之至願伏惟  上慈許令擧行則祖考之靈感德於冥冥之中而願爲結草子孫之輩喜悅於昭昭之際而願爲致身澤洽幽明神人　贊至治難名深有望於  殿下  上曰祀事予嘗恨不能盡意行香使須知大體所謂鬼神無常享享于克誠是乃大體也
31권-태종-16년-1월-27일-1문단
○庚申命停刷卷色聽訟
31권-태종-16년-1월-27일-2문단
○釋權遇囚義禁府啓遇罪依失錯指意律應杖七十  上原之元從功臣之子也
31권-태종-16년-1월-27일-3문단
○大司憲李原請移祀留後司大淸觀天皇大帝於昭格殿啓曰大淸觀祭饌使婢僕供進近於不敬可去則去不可去則移祀昭格殿何如  上曰大淸觀何因而設古書有曰天文稱號大是誣妄今稱某君某帝而祀者甚衆竊以爲謬予所目接敬拜者北斗而已命禮曹判書趙庸考大淸觀故事以聞
31권-태종-16년-1월-27일-4문단
○遣前護軍李藝于琉球國  上聞本國人爲倭所擄轉賣琉球國者甚衆命遣藝請刷還戶曹判書黃喜啓曰琉球國水路阻遠且今遣人煩費甚多莫如不遣  上曰懷土之情本無貴賤之殊借使貴戚家有如此被擄者豈計劇費
31권-태종-16년-1월-28일-1문단
○辛酉幸東郊觀放鷹
31권-태종-16년-1월-30일-1문단
○癸亥風雨雷電
31권-태종-16년-1월-30일-2문단
○忠淸道瑞山郡人朴所乙進妻一産三男
31권-태종-16년-1월-30일-3문단
○御廣延樓下置酒諸宗親侍宴
31권-태종-16년-1월-30일-4문단
○杖金訓一百流全羅道內廂初司憲府劾啓沃溝鎭兵馬使金訓持祖母之服不奔殯所擅自上京累月淹留隱密出入于仁德宮因妾妓碧團團設享受賜衣服　其劾問不以實答甚爲奸譎乞收職牒鞫問其由依律論罪  上可之仍傳旨于李原曰予欲以古人之道孝事  父王歲在壬午不幸有變然天道終歸于正  母后生吾兄弟二王共享一國吾於  上王下至輿馬僕從無不承順供奉  上王來臨我宮予亦詣  上王殿交相　洽金訓識理者而因上妓潛隱出入其爲不肖豈可勝言宜當鞫問但毋得言及於殿內別監小親侍以致  上王動慮憲府劾實移文刑曹刑曹啓曰訓之父宗敬喪母侍殯誠宜顚倒覲親以護喪葬顧乃　愛娼妓不覲其親其無父之心明矣軍鎭國家藩屛爲守者不可一日無也而擅自上京累月淹留不詣闕下而潛謁仁德宮又使妓妾碧團團出入殿內無君之心著矣罪在不忠不孝請置極刑以戒後來  上命只依出使不復命律施行
31권-태종-16년-1월-30일-5문단
○贖姜順杖一百罷李蔽職先是兵曹奉  王旨行移內各官其人自丙申年爲始勿許代立皆以當身立役其中老幼不能自立者各以其戶內率居人代之至是繕工判官尹麟以姜順之奴代昌原其人黃吉赴役于闕內事覺憲府請奪順麟職牒依律論罪繕工副正李蔽初不考視號牌至答劾問妄謂號牌相考以當身定送欺瞞所司請幷罪之命麟勿論
31권-태종-16년-2월-1일-1문단
○二月甲子朔平安道安州倉庫二十九間災遣義禁府副鎭撫河演審其狀執判官柳升以來囚于義禁府以不能禁火也
31권-태종-16년-2월-1일-2문단
○分遣敬差官于慶尙江原　海道點考軍器也
31권-태종-16년-2월-2일-1문단
○乙丑太白晝見
31권-태종-16년-2월-2일-2문단
○遣知敦寧府事韓長壽如京師賀  聖節也
31권-태종-16년-2월-2일-3문단
○以第四女貞善宮主適右議政南在孫暉又以元尹*??娶僉摠制金灌女元尹　娶中軍經歷崔士康女
31권-태종-16년-2월-2일-4문단
○命攸司自今大君駙馬吉禮丘史六名元尹丘史四名以爲式
31권-태종-16년-2월-4일-1문단
○丁卯吉川君權　改爲吉昌君南暉爲崇政大夫宜山君
31권-태종-16년-2월-4일-2문단
○命刑曹保放　{輕}囚
31권-태종-16년-2월-4일-3문단
○講武于忠淸道泰安串忠淸道驅軍凡七千餘名烟戶騎船侍衛別牌也
31권-태종-16년-2월-5일-1문단
○戊辰命停慶尙道奴婢之訟從都觀察使李殷之啓也
31권-태종-16년-2월-5일-2문단
○駕次忠淸道稷山縣弘慶院坪都觀察使申　都節制使柳濕詣行宮起居
31권-태종-16년-2월-6일-1문단
○己巳次于溫昌縣仁君院坪申　獻馬一匹
31권-태종-16년-2월-6일-2문단
○遣內侍別監祭伽耶山神
31권-태종-16년-2월-7일-1문단
○庚午次于德山縣全羅道都觀察使權軫遣人獻馬一匹
31권-태종-16년-2월-8일-1문단
○辛未雷電晝晦
31권-태종-16년-2월-8일-2문단
○次于瑞山郡
31권-태종-16년-2월-8일-3문단
○遣內侍別監祭南海神
31권-태종-16년-2월-9일-1문단
○壬申雷電雨雹自朝至于日中昏霧四塞震江華住人曹仁修妻牛一頭馬一匹狗二隻亦震死
31권-태종-16년-2월-9일-2문단
○上曰居者遇雨必思行者之勞苦  忠寧大君曰詩云　鳴于　婦嘆于室  上喜曰非世子所及世子嘗於  上前論人文武曰  忠寧不猛  上曰雖若不猛臨大事決大疑當世無與爲比
31권-태종-16년-2월-11일-1문단
○甲戌駕至蓴城洪州牧使禹洪康判官李從直謁見于行宮察訪田興等請犯令越境之罪原之
31권-태종-16년-2월-12일-1문단
○乙亥驅內外伊作只山
31권-태종-16년-2월-12일-2문단
○遣內官黃稻司宰監正趙瑞老等相蓴堤開渠便否慶尙道都觀察使李殷遣人獻馬一匹
31권-태종-16년-2월-13일-1문단
○丙子雨雪
31권-태종-16년-2월-13일-2문단
○命蓴堤鎭兵馬使金仲鈞隨駕以上護軍洪尙直代之
31권-태종-16년-2월-13일-3문단
○命給京畿民還上以爲農糧且賑鰥寡孤獨從戶曹之啓也
31권-태종-16년-2월-14일-1문단
○丁丑慶尙道山陰縣地震
31권-태종-16년-2월-14일-2문단
○驅小斤山大隱山
31권-태종-16년-2월-14일-3문단
○禁私獵於蓴城命兵曹判書朴信曰此眞講武之地予雖不置場後代君王豈捨此乎除水田外伐木與私獵一皆禁斷脫有如此者其郡守令與監司　皆論罪
31권-태종-16년-2월-15일-1문단
○戊寅驅地靈山
31권-태종-16년-2월-15일-2문단
○忠淸道木川縣資福寺石佛汗
31권-태종-16년-2월-16일-1문단
○己卯驅都飛山還次海美縣
31권-태종-16년-2월-17일-1문단
○庚辰次禮山縣無限城賜柳濕內廐馬一匹
31권-태종-16년-2월-17일-2문단
○遣中官于洪州賜芳幹酒肉
31권-태종-16년-2월-18일-1문단
○辛巳次溫昌縣
31권-태종-16년-2월-18일-2문단
○命行幸所過兩麥田量減其租
31권-태종-16년-2월-19일-1문단
○壬午次弘慶院坪賜表裏于申　前典書朴瑞生獻馬賜內廐馬一匹
31권-태종-16년-2월-20일-1문단
○癸未次水原府烏山
31권-태종-16년-2월-21일-1문단
○甲申次于麻田浦夜大風
31권-태종-16년-2월-22일-1문단
○乙酉還宮命兵曹曰自今講武禁大小臣僚田犬
31권-태종-16년-2월-22일-2문단
○申　遣經歷李允　{商}起居命賜酒且曰爾之監司於行幸有大勤勞且無差失予甚嘉之今爾不來可矣然禮不可廢遣汝來是亦可嘉
31권-태종-16년-2월-24일-1문단
○丁亥新置朝宗迷原蠶室各屬蠶母十名從婢十名奴子二十名判承文院事李迹上書曰蠶桑之利天下古今之所共重也吾東方未得其法未見其　不以爲重今  殿下設公桑蠶室之法示萬世無窮之理恩甚渥也臣迹謹受明命巡訪京畿揚根迷原加平朝宗永平等郡野桑山　無處無之然山　則爲山田人所斫而焚之野桑則爲田者所伐而耕之桑　之不茂職此由也願自今各道各官以時考驗如有伐桑耕田者計條之多少而懲之幷糾守令不禁之罪且令監司以督種桑之令以憑黜陟之典以廣蠶桑之利  上嘉納之
31권-태종-16년-2월-24일-2문단
○罷兵曹正郞朴安臣職以南暉吉禮之日送把燭人遲緩也
31권-태종-16년-2월-25일-1문단
○戊子宗貞茂使人來獻土物
31권-태종-16년-2월-25일-2문단
○斬故代言尹須妻帝釋婢及盲僧信全初須妻帝釋婢欲讀經度厄請信全來與皮狄栗曰栗之味如何盲曰甚甛須妻戱曰有勝栗之味焉因與之私者累年生子不擧殺小侍婢以滅口至是事覺憲司推劾其實以聞  上之在蓴城也命諸代言及隨駕將相議其罪僉曰盲人與朝士家門婦女相奸非他閭里人相奸之例宜加極刑以正風俗獨李叔蕃言於世子曰和奸杖八十有律命以斬不可  上聞之曰叔蕃可與予言者何密請於世子乎帝釋婢世家趙何之女也信全卽河千景也及  上還宮六曹臺諫啓信全及帝釋婢請置極刑  從之仍敎曰昔人謂旣能爲不能爲之事宜當受不當受之刑正謂此爾雖坐律外之刑亦無傷也
31권-태종-16년-2월-25일-3문단
○司諫院上　{疏}其一曰近者刑曹請罪金訓  殿下止令杖斷流竄臣等竊謂忠義人臣之大節苟無忠義何以爲臣訓受命出鎭是掌兵者也而擅自來京累月潛隱不卽詣闕肅拜而密進於仁德宮無君之心著而不忠之罪明矣捨此不誅於履霜堅氷之戒何伏望  殿下斷以大義置之極刑以爲人臣懷二心者之戒其二曰近者刑曹將大逆李之誠緣坐之人請依律施行  殿下止令妻子安置於鄕其他緣坐之人勿令擧論臣等竊謂大逆天地所不容罪及親戚所以垂戒也今之誠緣坐之人　蒙寬宥各自保全且判江陵大都護府事李義倫以之誠叔父之親非徒免緣坐之罪仍任巨邑得保爵祿垂戒之義安在伏望  殿下斷以大義將之誠緣坐之人依律施行以爲後戒皆  不報
31권-태종-16년-2월-26일-1문단
○己丑斬前司宰少監洪仲康仲康帝釋婢之表弟也亦與之奸諸曹臺諫共請與信全同論下議政府擬議斬之僧信田杖一百屬刑曹杖首信田乃信全之從弟托以勸善出入帝釋婢之家亦與之通焉
31권-태종-16년-2월-26일-2문단
○遣戶曹　議李明德考察京畿賑濟飢饉之狀  上憂京畿飢人賑濟未周分遣監察崔閏福朴蘇等察守令勤慢命戶曹輸京倉之米于京畿以賑之又命明德巡察戶曹啓老弱疾病不能自受賑濟於官者守令持粥米　醬親行閭里計口面給令行臺監察擲奸若不肯用心賑恤或有一口以致飢死守令與監司啓聞論罪  從之
31권-태종-16년-2월-26일-3문단
○上謂柳思訥曰予聞楊州之民修橋梁者語人曰將有講武之行卿等知之乎對曰臣等所不知也  上曰講武已足矣又當農月其忍爲之今此役民者豈補予德者哉召經歷問其故
31권-태종-16년-2월-26일-4문단
○永吉道都巡問使曹恰以民飢請給還上  上曰至窮者賑濟其次給還上且曰賑濟之事重民命也每當賑濟必待啓聞而後行則緩不及時如救民之事臨時行之
31권-태종-16년-2월-26일-5문단
○刷卷色啓推刷奴婢事宜容隱逃亡物故代立者於文籍雖將辭緣明白施行而本主無官文則代立若實爲逃亡物故而於文籍辭緣未施行者及無官文者代立未便  上曰容隱不告者間或有之實爲逃亡物故者亦令代立則不合於義自今告以逃亡物故而於文籍辭緣未施行者及官文有無勿論勿令代立如有容隱者依曾降敎旨論罪許人陳告戶曹又啓陳告奴婢一根一爲賤一爲良良無良籍且無賤籍者充水軍未便  上曰賤多良少當今所慮將此輩亦屬水軍不可如此之徒仍舊爲良可也
31권-태종-16년-2월-28일-1문단
○辛卯  上詣仁德宮置酒擊毬爲賭馬之　也
31권-태종-16년-2월-29일-1문단
○壬辰慶尙道玄風縣大見寺觀音汗
31권-태종-16년-3월-1일-1문단
○三月癸巳朔
31권-태종-16년-3월-2일-1문단
○甲午  上奉  上王田于抱川海龍山是擧爲  上王也以京別軍千餘人爲驅軍  上慮驅軍之少問可增之策都鎭撫韓珪曰抱川人民與隨駕一品以下五品以上　成衆愛馬至於宦官除不得已幹事外悉出品從  上曰役抱川之民大不可令承政院及鎭撫所更議以聞珪及兵曹　判李春生啓曰品從何難之有量刷八千餘名以聞  上曰人人皆計口率來不可刷出  上以  上王不數出欲加一日宿所春生曰孰無一日之備臣等敢不從敎春生之逢迎多類此
31권-태종-16년-3월-2일-2문단
○一　島上萬戶道永及和田浦兵衛郞使人請糧
31권-태종-16년-3월-3일-1문단
○乙未驅王方山  上王送所射獐鹿各一于  上上以所射鹿二獻于  上王友愛之情甚篤侍從皆嘆之  上謂韓珪曰獲禽之多與  上王之多中咸爾功也仍賜爵
31권-태종-16년-3월-3일-2문단
○平安道都巡問使鄭鎭獻鷹三連
31권-태종-16년-3월-4일-1문단
○丙申驅仙鳳山
31권-태종-16년-3월-5일-1문단
○丁酉驅寶藏山夕次沙川縣逍遙山下隨駕人至宿所誤食毒草暴死者六人服藥而生者二人  上問死狀對之者曰食菜瞬息間恍惚不省自耳目口鼻出血如流  上甚痛之謂左右曰人必曰此講武之所致也令察訪上護軍田興堅埋于幽谷給六人家米豆各二石毒草名莽草鄕名大鳥菜根如　　莖如　萊命司饔自今御膳勿進　菜　　
31권-태종-16년-3월-6일-1문단
○戊戌  上奉  上王還宮
31권-태종-16년-3월-8일-1문단
○庚子下右代言韓尙德恭安府尹黃子厚前知高城郡事李養修于義禁府初前判原州牧事權緩與知申事柳思訥同里　其交甚密緩家有蘇合油三斤緩與思訥共謀誘倭人上護軍平道全受其單字納于承政院思訥啓下典醫監而提調黃子厚以生　不用不受道全更納承政院思訥不復啓聞收納內藥房藥房代言卓愼受之思訥詐謂戶房代言韓尙德曰有旨道全藥價皆以綿紬題給君宜下王牌尙德疑之曰下王牌是聞命者之任非吾所知思訥言之再三尙德終不肯思訥乃自押王牌下戶曹令濟用監給綿紬六十六匹木綿五匹先是黃子厚欲得廉致庸農舍將申呈單字囑思訥以啓代言等適承命議事思訥側目熟視子厚曰君非倭人兀良哈何於承命議事之際敢入此哉子厚曰子若不啓吾將擊鼓申呈思訥曰君雖宰相何得蔑見承政院乎子厚深　之因揚言思訥買不良藥入內藥房憲司劾思訥及愼啓曰典醫監已退蘇合油思訥不更啓而令戶曹給價卓愼不秤量而受之於向國人過爲綢繆其間難知請收職牒鞫問其由  上覽之問掌令趙從生曰所謂與向國人過乎綢繆其間難知者謂何直謂思訥等陰厚道全與日本同情歟母隱以對從生對曰臣等何敢有若是之意乎所謂綢繆者典醫監已退之藥强爲之貿也其稱向國者止云倭耳非謂與日本同情也右代言韓尙德左副代言趙末生同副代言李伯持等相顧無言  上怒曰彼臺員所對與啓本之意不同是請思訥等誣上之罪而又自誣上也奚異於思訥卓愼之輩且代言三人怡然聽諾不肯別白以聞汝等坐承政院所爲何事皆是思訥之類也尙德等驚惶失色乃啓曰向國人三字必有微意存焉臣等不察其文意耳旣而傳旨於從生曰思訥卓愼雖貿藥失當私於一己之迹現著然後更請其罪遂命思訥及愼出仕  上又問承政院以憲府之　{疏}可否尙德對曰憲府　{疏}意是也國家於日本人所獻土物回奉未有如此之厚者獨此過厚必有以也願依憲司之請令攸司劾治  上曰然則思訥之心將以分價歟尙德對曰意將分之  上曰憲司之　{疏}以文意考之則謂與向國人謀背本國也而汝等皆曰非謂謀背也但謂思訥將典醫所退之藥不啓而納于內藥房其力納之情綢繆之謂也汝等何誤釋憲司　{疏}意而如此强之也予雖未學豈不知數字之意乎憲司　{疏}意指東而汝等答之以西奚異指鹿爲馬乎指鹿爲馬　君之言也仍令尙德歸第命代言等詣六曹啓事廳傳旨曰予不視事以代言不齊故耳卿等可否相濟乃其職也前日問憲府　{疏}意皆含默不言何也尙德以近臣　予矣錢貨國之重寶也而思訥卓愼納典醫已退之藥而酬以重價烏得無罪予之言此者非是代言而責憲司也代言實有罪焉掌令則對不以直故致問耳然予謂此事實是風聞何如贊成柳廷顯曰雖以風聞而發及考文簿若王牌若施行冊實跡見著不可以風聞例論也且臣子聞爲  上之事拘於風聞置而不聞非臣所願也縱得違敎之罪可以勇爲　此藥材切於  上體安敢較其罪之有無而爲之哉兵曹判書朴信曰敎旨有曰事有明證有實跡及謀叛大逆等事理宜受治臣謂此有實跡非風聞也餘皆曰風聞也大司憲李原曰臣雖受風聞之罪切於  上體故聞之痛悼而發臣實有罪  上曰雖至宗親不以私害公斷以大義思訥之罪予何容私當以法斷之卿則與予同盟無一毫之間予不疑卿卿毋疑我卿之發此予甚嘉之因問原曰事發無跡何從得聞原對曰臣爲禮曹判書時李養修到家曰思訥將典醫已退之藥更不啓達而納于內藥房臣聞之大驚不敢忘于悔及拜是職見子厚于闕庭問藥之退否子厚曰曾已退之矣有間再問之子厚答曰前言是也故臣以是知之命承政院與六曹召子厚養修質之問子厚曰退藥之由卿與誰說乎對曰與戶曹判書尹向說之而因問向曰藥價給乎否向於翼日遇我曰前所云藥價已給之矣聽此以謂若修其源必無後患而又與尙德劑內藥時同宿說之又與養修詳言之矣問養修對曰子厚到家言予邇來逢厄乃免實  上德也思訥妄以我求觀察之任啓達差下予實惶恐而啓達得免又蒙  上恩除拜京職天幸也思訥向我每事陰中傷之恐將及害仍言平道全蘇合油三斤啓下典醫吾與同僚以　損退之道全又納于承政院思訥不啓退之之由納于內藥房是大不忠以如此之行不顧己非向我每陰害之吾之憤心控于何所請子爲我告諸交親且子與今禮曹判書李原交　當此時六曹啓事願達怏怏之意六曹代言以養修之言質諸子厚子厚曰他言皆是但說與李判書之言非吾所說養修曰若子不言子之胸次吾何以知之子厚語塞六曹同議啓曰尙德對  上問不以實子厚身爲典醫提調不自啓達而宣言於外養修私相朋比往來行言皆可罪也戶曹判書黃喜曰罪之可也然無文案可據下攸司取辭可也  上然其言乃下尙德子厚養修于義禁府仍敎子厚曰予以故舊之情置卿于元從之列卿無弓矢之能又無文翰之才然任數縣而至於除授顯職是則予無先見之智故也雖悔可追忠臣之義大小僚佐必當一體卿挾己私曾上書以訴思訥予不欲人知至於寺人崔閑尙不及見卽投于火方予之信任思訥乘時排　用心陰險矣又傳旨於義禁府曰尙德以近侍之臣進思盡忠退思補過宜矣曾不慮此憲司　{疏}意强而誤解謀間同僚甚奸儒也速取三人之辭以聞義禁府啓云尙德招曰臣以爲  上之責臣不過停職今乃鞫問臣若不言罔被罪責何益之有請以直辭告之去歲之冬臘藥劑時子厚謂我曰吾妾子中光曰張始生與我言曰吾與弟末生偕進權緩家緩與弟末生以靑砂小器所盛之藥曰納于典醫監末生　{齎}進欲納見退今已納于承政院矣聞中光言私自以謂典醫已退之藥承政院强納之是必思訥受價分用也臣聞此痛心卽欲啓達然子厚與思訥之有隙臣實知之故謂子厚必吹毛求疵不卽啓聞後至子厚家謂之曰子之所言藥事予欲啓達其悉言之子厚答曰崔古音龍入去彼土而始生末生等皆緩之伴人也緩亦得衆者也何官明推之且末生等以不言不知　{答}之則將何如用是未卽啓聞當憲府　{疏}意下問之時臣心藏蓄之事故以分用啓之是欲  上明正其罪也不卽啓聞之罪臣實當之
31권-태종-16년-3월-9일-1문단
○辛丑命停敎場及供正庫造成以年饑也
31권-태종-16년-3월-9일-2문단
○義州任內古靜州人金夫多之妻玉香一乳生二男一女命賜米
31권-태종-16년-3월-9일-3문단
○日本濃州太守平宗壽使人獻禮物請圖書
31권-태종-16년-3월-9일-4문단
○賑城底飢民戶曹啓城底十里飢民賑濟將各司留庫陳米豆量宜均給令漢城府官員巡行審察饑饉尤甚人民爲先以升合分給　節賑濟李明德又啓衣食足而後治禮義各郡鄕學生徒　{齎}糧甚難姑且放學令敎授官同守令察饑民而賑濟皆  從之
31권-태종-16년-3월-9일-5문단
○免忠淸道寧山等四郡戶楮貨且賑饑民都觀察使申　報寧山溫昌稷山平澤皆失農故也
31권-태종-16년-3월-9일-6문단
○禁橫城禾洞扇巖等處墾田伐木傳旨江原道都觀察使曰講武場內居人及時移接若節晩難於移徙者令姑存之
31권-태종-16년-3월-9일-7문단
○免京畿失農各官各司奴婢之貢
31권-태종-16년-3월-10일-1문단
○壬寅命　各殿供上　酪其餘諸處　酪皆除之因減乳牛而牧于長豊島其取　之馬盡放于壺串盖以年饑省費也
31권-태종-16년-3월-10일-2문단
○罷內贍靑苔田  上曰內贍憑進上入染而多占苔田令田主不得耕種每當入染之時令染母求諸市裏非徒無益田主怨之自今毋耕各還本主
31권-태종-16년-3월-10일-3문단
○初定出番軍士休暇之限柳思訥啓三軍甲士及成衆愛馬雖出番之日因其習射無有休息雖曰軍法有加而無減然當儉年使彼衆人有所閑歇以備不贍是亦救荒之一端也三軍番外凡六日習射三日巡綽一日給閑二日別侍衛鷹揚衛番外凡九日習射五日巡綽一日給閑三日其餘成衆愛馬亦依此差等給閑毋令每日習射且訓鍊觀員晩仕早罷而習射之徒如有晩到者則嚴加叱　以徵贖紙安有執法之吏自慢而能制人者哉願自今令訓鍊觀辰仕申罷以考習射率以爲常　兵曹考其勤慢  從之
31권-태종-16년-3월-11일-1문단
○癸卯置酒于便殿政府六曹入侍
31권-태종-16년-3월-11일-2문단
○給虎符於全羅道水軍都節制使金文發從文發之啓也命諸道水軍都節制使依都觀察使兵馬都節制使例亦給虎符仍敎曰虎符只爲有事驗其信否耳今都觀察使兵馬都節制使比於  王旨佩而前行甚謬自今毋得以虎符前行
31권-태종-16년-3월-11일-3문단
○命兵曹加造虎符六曹啓在前十部以從甲至癸十字爲號今造五部請以二甲至二戊字爲號從之
31권-태종-16년-3월-11일-4문단
○置國農所於江華嘉陵浦
31권-태종-16년-3월-12일-1문단
○甲辰忠淸道兵馬都節制使柳濕上蓴城講武所四標濕據兵曹關審定四標以聞東至伽耶山三尊多只峴喧吉串天爲浦南至高丘生天串禾邊串安眠廣地串西至小斤山大隱山地靈山北至黎山串大山串私獵伐木一禁
31권-태종-16년-3월-12일-2문단
○下知申事柳思訥前判原州牧使權緩于義禁府大司憲李原密啓思訥所犯不特此也曾與緩謀冒啓檢校漢城尹崔也吾乃申呈單字回換米與緩分用  上急召也吾乃子護軍寶老命承政院　實以聞寶老至則袖米分用之*券以呈元數二百石思訥分二十石也吾乃分三十石緩百五十石囚緩及思訥鞫之召平道全問蘇合油果汝之藥乎道全逞憤曰非我之藥而何拔佩刀若欲自刺者  上問趙末生曰平道全怒而歸乎末生對曰道全言居日本從妹因本國使者之來送蘇合油三斤吾授崔古音龍而進上必以他蘇合油幷我蘇合油也欲斫身而暴此懷也  上曰權緩雖心譎而不顧禮與思訥家相近而相交予以爲與思訥通同耳不意與道全通同也昨日思訥於義禁府納招云本不知緩之所爲也思訥被劾郭承祐來訪思訥與承祐射權緩適來承祐曰主人不幸以蘇合油事被劾緩曰蘇合油所餘尙在吾家思訥內惡之以聞見者衆不敢顯說乘晩之緩家問曰君言蘇合油尙在蘇合油果君家之藥乎緩匿而不說翼日緩來謂我曰義禁府囚吾家奴隸吾亦預歸義禁府近處待命旣而思訥妻送人于緩之妻曰以何蘇合油而累及吾家翁乎緩妻曰納吾蘇合油七兩而受價也至此然後始知爲緩之蘇合油也緩之招辭亦以爲思訥所不知此言果皆造作乎今義禁府請將緩與思訥刑問吾意宰相非坐  宗社大事而刑問不可也仍令平問吏曹判書朴　曰交私誣  上其罪尤重若不刑問誰以實告
31권-태종-16년-3월-14일-1문단
○丙午命各道勿進生雉慮農月捕雉之弊也
31권-태종-16년-3월-15일-1문단
○丁未命囚前戶曹判書尹向吏曹　議洪涉于義禁府義禁府啓戶曹給蘇合油價時向爲判書涉爲　議請逮問故也時向安置積城遣義禁府官吏拿來
31권-태종-16년-3월-16일-1문단
○戊申以朴　判中軍都摠制府事李原判漢城府事黃喜吏曹判書成發道戶曹判書安騰刑曹判書罷柳思訥韓尙德以卓愼爲知申事李明德同副代言批旣下  上傳旨承政院曰思訥將權緩蘇合油收納藥房愼知之否代言等對曰豈不知  上曰義禁府推案愼納招以何辭對曰愼以職掌藥房而不能詳察納招  上覽其推案曰予若知如此今日何以遷愼乎汝等以近臣何不分揀愼之罪而啓聞乎後人當以我爲不分是非之暗主也其可乎
31권-태종-16년-3월-16일-2문단
○傳旨曰權緩以己之不良蘇合油欲見其利暗與平道全同謀似若道全之藥以納而受價其誣  上行私彼旣服矣問緩曰思訥亦嘗知爾之藥乎則曰思訥未嘗知也問思訥曰爾嘗知緩之藥而納之乎則曰吾唯知道全所納不知是緩之藥也緩與思訥皆曰未嘗相知則疑若可信何不以此取招以聞遂使思訥之罪若是之延綿乎古人有言曰君子成人之美彼皆曰未嘗相知何不遂已乎代言趙末生義禁府鎭撫田興對曰緩與思訥其所爲善則宜若易服所爲皆誣  上行私豈徒問而實言乎今戶曹錄事安瑞德曰蘇合油價給以紬布之傳承諸思訥謂我罔言有尹向洪涉在及問涉則果如瑞德之言向時未至未卽驗其然否田興又啓曰臣等職在問事何可不盡問情由而啓聞乎此思訥之罪所以延綿也  上曰然則汝等意欲加刑以問乎何不曾請刑問乎田興曰將以無爲而得情也且待向之來也如終不直納言可以加刑
31권-태종-16년-3월-16일-3문단
○傳旨六曹曰思訥信任已久予之偏向以爲不至於詐傳之罪昨見義禁府提調李天祐許稠詳問其故予乃悔之詐傳之律何如僉曰死罪也  上曰思訥權緩之罪孰重僉曰於律緩差　{輕}矣  上曰緩無後位至宰相必無不足之心事至於此其貪求無厭可勝言哉若卓愼則無罪可遂釋之愼詣闕謝恩俄而義禁府請其罪愼卽歸其家
31권-태종-16년-3월-16일-4문단
○田興啓曰崔也吾乃換米之由　議洪涉與養修言之臣謂國家換米之法先納所　之穀待其道給*券而給京畿近州之米例也不待其文且給京倉之米稱爲還上深爲未便也  上曰判書沈溫　議洪涉實當其責仍命義禁府曰溫則不必下獄可召致依幕取招
31권-태종-16년-3월-17일-1문단
○己酉觀放鷹于東郊
31권-태종-16년-3월-18일-1문단
○庚戌復遣李明德賑飢民敎曰賑濟之事不可緩也死者幾何趙末生對曰李明德謂臣曰時無死者  上曰明德雖近臣已受命之事宜當更遣仍問明德賑濟之狀對曰時無死者臣當更去然當此際使臣已多臣亦從者不少經歷亦足賑濟  上曰如經歷不勤何汝業已爲賑濟使知措置之方不可代以他人四月以後民可免飢五月以前汝宜更勉已分之穀幾何對曰五千餘石未分之穀萬餘石然必不足  上曰國有餘粟而民尙阻飢豈曰利國哉雖費粟萬萬民無飢餓則予何嫌焉明德曰京畿之米守令每於會計只錄虛數時無所儲請以忠淸江原近畿諸州之米次次轉用  上曰江原之米不可　東北面有事將何以供兵曹判書朴信曰留後司有陳穀萬萬請漕運以用  上然之
31권-태종-16년-3월-19일-1문단
○辛亥宥各道徒流及充水軍二罪以下
31권-태종-16년-3월-19일-2문단
○發中外倉庫賑飢民且給農種因京畿都觀察使禹希烈之啓也命發江倉所儲黃豆七百四十石漕留後司所儲陳米豆一萬石以賑濟漕忠淸道各官租八千石豆四千九百六十石江原道各官豆八百石分典農寺租三千石幷京中所儲豆五千石以給種
31권-태종-16년-3월-20일-1문단
○壬子流權緩柳思訥黃子厚等于外方釋尹向等罷卓愼職  上覽義禁府所上權緩柳思訥黃子厚韓尙德李養修尹向沈溫洪涉等罪照律啓本因曰六曹臺諫咸聽予言予以謂風聞公事不可行也禁而不行已載於  太祖元典若風聞之事許令行之則更相撥摘互相陰中民風俗習必不美也予必堅守此法矣啓事畢將退  上曰臺諫毋出予欲一言獻納徐晉持平吳寧老等進前  上曰汝等已　朝啓自今以後若予過失及朝臣之罪則六曹退後　左右私言之若國家公事則六曹在時公言之若常時有可親啓事則直詣承政院請啓予當召而見之若其可以不親啓之事則告于承政院以聞何必立庭上書然後盡言官之職乎且人言某爲不可爲之事則卿等不必圓議而聞者直來啓達予必辨其是非矣風聞公事雖當不行如近日思訥等事不發則不可矣卿等有所聞則須卽直來啓達以盡規諫之職可也昔魏徵言焉太宗納焉以成貞觀之治不必如盧異李之直布揚君過然後盡言官之職也權緩贖杖一百忠淸道寧山付處柳思訥贖杖一百　海道安岳付處黃子厚贖杖八十忠淸道懷德付處李養修贖杖八十竹山付處韓尙德除收職牒贖杖八十知申事卓愼罷職皆減等施行洪涉以功臣之子不論尹向沈溫　皆原免且命向毋還貶所
31권-태종-16년-3월-20일-2문단
○司憲持平尹粹上　{疏}曰頃者尹向妄生異議援引漢祖丁公之事後之觀者安得而不疑是以府與諫院累　{疏}申請未蒙兪允大小臣僚罔不憤　今無故蒙宥其於王法何其於必罰之義何伏望  殿下斷以大義一依前　{疏}　{明}正其罪以絶後世之疑以慰  太祖在天之靈不報
31권-태종-16년-3월-20일-3문단
○賜蘇合油三斤于李叔蕃思訥等旣得罪  上命將其蘇合油棄之於外叔蕃請闕請之翼日啓曰前日所賜藥甚良叔蕃與思訥有舊陰庇之也
31권-태종-16년-3월-20일-4문단
○上詣仁德宮  上王爲之置酒諸宗親皆侍宴宴罷世子將以駙馬淸平君李伯剛所嘗畜妓七點生歸  忠寧大君止之曰豈可親中自相如此也言之再三世子心怒*　勉從之厥後世子與  大君道不同心頗忌之  上慮之乃　諸大君侍從人數
31권-태종-16년-3월-21일-1문단
○癸丑司諫院司憲府上　{疏}請權緩柳思訥等罪諫院　{疏}曰忠義廉恥人臣之大節一有所虧當置於法今權緩特蒙  上德貴爲宰相而富亦足矣宜　忠廉以報  聖恩之萬一不此之顧惟利是圖以己之藥托於道全求納典醫及其見退交結近臣納于內藥房是則急於貪利而後其君者也思訥身爲喉舌之任出納惟允其職也乃與緩潛相交結將無用之藥以爲御藥之資詐傳  王旨濫給其價且託崔也吾乃之換米　　啓聞私自分用其陰譎極矣而不忠不廉莫甚於此書曰　災肆赦　終賊刑臣等以爲思訥所犯誠不宥之罪也黃子厚懷奸挾恨欲陷害人又嘗自求監司之任及其除授反謂一近臣之使然欲累  聖明其庸惡不忠著矣李養修曾犯監臨自盜之罪不以是爲恥而內懷讒　營營往來陰欲害人是亦小人之尤者也卓愼旣爲內藥之監凡諸藥材固宜精察當其納藥之時不以所係之重爲念而不察良否其於  殿下委任之意何其於臣子敬謹之意何韓尙德以近侍之臣聞子厚之言久不以啓及其事發下問猶不以實對其爲奸詐亦明矣上項人等皆蒙寬典臣等實有憾焉伏望  殿下命攸司將上項人等依律施行以戒後來憲府　{疏}曰臣等切謂賞罰人主之大柄不可以不謹傳曰有罪不罰雖堯舜不能以致治今柳思訥　居喉舌之官交結權緩詐傳  王旨納不用之藥　給重價又冒向國人崔也吾乃之名受京倉之米與權緩分用稽諸古今未有如此之奸且不忠者也權緩以二品大臣內結近臣思訥外連倭人平道全又憑崔也吾乃之名指使思訥再欺  上聰其爲奸詐不忠誠無異於思訥矣律當極刑止贖杖罪　流于外其於懲惡之義何黃子厚別無才德特蒙  上恩位至二品尋拜忠淸道都觀察使其八十老母居懷德縣人子之榮幸極矣感謝  上恩顚倒發程以慰倚閭之望可也始則求而得之終則誣巧辭以　免其爲不忠不孝甚矣且聞思訥通同權緩納不用蘇合油而受重價身爲藥房提調不卽啓聞欲陷思訥始露其說其奸邪不直亦甚矣親犯奸邪不忠不孝之罪止贖杖而歸鄕曲其於用刑之道何卓愼以近臣兼任內藥房謹擇藥物以補  聖躬其職也以典醫監見退之藥不復秤重不用醫員而自納於內藥房其與思訥同情明矣私比同僚而忘君父止罷其職何所懲乎伏望將上項人等一從律文明正其罪以戒後來且韓尙德沈溫洪涉李養修之罪不可不懲亦望依律施行  上覽憲司　{疏}曰養修罪重而予寬　止贖杖八十今憲府以養修列於沈溫之下　{輕}重倒置何至於此予今老矣欲保全所司員矣旣而持平尹粹詣闕復請  上問粹曰養修罪同思訥汝論於洪涉沈溫之下汝以律文爲非也何以如此且沈溫宰相也笞一十猶不可原乎若洪涉功臣之子已有常憲粹對曰臣不識律文幸緣養修得此罪人故意以爲　{輕}此則臣之失也  上曰諫院之　{疏}則然矣粹　謝而退
31권-태종-16년-3월-22일-1문단
○甲寅  上奉  上王幸東郊觀放鷹
31권-태종-16년-3월-23일-1문단
○乙卯　海道都觀察使獻鷹三連
31권-태종-16년-3월-23일-2문단
○世子出殿門觀鷹世子使宦者辛德海言於書筵官曰昨日馳馬勞身不欲聽講及書筵官皆退又使內竪禁書筵入直官員出門外
31권-태종-16년-3월-24일-1문단
○丙辰御便殿視事掌令郭存中請置思訥等於法  上曰豈　{輕}典乎仍問列李養修於笞罪之由存中曰臣不及知  上曰爾見同僚乎對曰見之見所上　{疏}乎對曰見之  上曰若見同僚與所上　{疏}則何對以不知爾言不直矣存中曰人之爲盜無如此也若不懲此何以戒後  上曰盜之爲言大過無故取人之物者爲盜思訥等納米二百石受米二百石納藥於公受價而用豈可謂之盜乎此豈諫官之言乎不直甚矣將不直之言告我是何心哉諫官以直辭正諫則予無辭矣今爾以此固諫古之直言如朱雲亦若是乎若爾則後世何以曰直哉且同僚之　{疏}然乎對曰不然  上曰若以同僚爲非則先劾同僚更書爾意以請可也何遽以此而啓乎存中不審聽  上敎猶請不已  上怒曰與朋友言猶聽所言而後乃答爾何不審聽予言妄發如此存中　　而退  上傳旨六曹曰憲司　{疏}意然乎僉曰大非  上謂趙末生曰將憲司　{疏}令六曹見之罷朝使內官崔閑問承政院曰存中之言然歟僉曰不直  上曰存中欺予何異思訥末生將　{疏}詣六曹傳旨存中惶恐無措是日司諫院劾司憲府以　{輕}論李養修列於沈溫洪涉之下故也
31권-태종-16년-3월-24일-2문단
○命分泊兵船於要島兵曹判書朴信啓曰聞倭奴大修戰艦欲寇中國若糧食不足則所過沿海潛掠可畏請於諸島聚兵船以待變  上曰　聚一面諸島若空則誰禦之六曹啓曰勿聚一面或十隻或八九隻分泊要島  上從其計
31권-태종-16년-3월-24일-3문단
○世子出殿門習彈弓使內竪禁入直者出門外
31권-태종-16년-3월-25일-1문단
○丁巳以李貴齡爲檢校左議政韓劒檢校右議政金汝知司憲府大司憲趙末生知申事洪汝方左副代言朴竪基司諫院右司諫大夫秦浩全直司憲掌令鄭還右獻納洪陶陳仲誠司憲持平
31권-태종-16년-3월-25일-2문단
○世子出殿門習射且觀鷹世子使內竪謂入直員曰今日有疾毋請賓客旣而賓客閔汝翼卞季良偕進使內官問書筵官曰今日兩賓客何以偕來汝翼等曰有爲白事故來耳世子問何事汝翼等曰聞殿中有鷹未知  殿下之所知乎世子曰非予所畜誠寧大君之小鷹也誰知之乎季良曰若爲之則改過爲最今曰非予爲之我等喜焉世子曰師傅亦知之乎汝翼曰知之世子曰雖一正字言之其言是則予豈不聽鷹之不可畜小童亦知之何以告諸師傅此豈隱惡揚善之道乎汝翼等曰但毋使外人知知之耳師傅亦書筵官不可不告世子曰賓客之言是而予言非矣季良曰舍已從人人所難也今曰予言非我等深喜之
31권-태종-16년-3월-25일-3문단
○命開城留後司知印用箇月去官禮曹啓曰恭安仁寧敬承府知印　以箇月去官獨留後司知印用差年未便請依三府知印例以箇月去官
31권-태종-16년-3월-25일-4문단
○命咸州濤漣浦外牧場許平民放牧外牧場本平民放牧之地司僕官崔霑啓以外牧之馬雜於內場而難辨倂爲國馬場禁民　牧民甚苦之  上知之許平民放牧因修古城址以別內外
31권-태종-16년-3월-27일-1문단
○己未頒乘船直指錄三百本於外方各道鑄字所所印也
31권-태종-16년-3월-28일-1문단
○庚申觀放鷹于東郊因放火　以觀之有老父赴行廊役負石告飢于駕前命賜布二匹米一石乃囚造成都監判官宋辰生于獄
31권-태종-16년-3월-28일-2문단
○戶曹　議金灌墜馬而死命致賻且令設奠灌元尹*??之外舅也
31권-태종-16년-3월-29일-1문단
○辛酉命各道都觀察使兵馬都節制使水軍都節制使服藥用酒
31권-태종-16년-3월-29일-2문단
○命四孟月試諸學禮曹啓諸學本曹皆試其業故一朔內不能畢試武學則兵曹律學則刑曹算學則戶曹儒學字學吏學譯學樂學醫學陰陽風水學等七學則本曹各其學提調一同試其所業計其分數明白立簿及其歲末以試業分數第其高下啓聞　用且四季月試業則冬試不及於歲末都目請於四孟月試取  從之
31권-태종-16년-3월-30일-1문단
○壬戌司諫院上　{疏}請尹向之罪
31권-태종-16년-3월-30일-2문단
○禮曹上朝官冠服之制啓曰謹稽洪武三年中書省據禮部呈欽奉  聖旨賜與冠服咨內一款陪臣祭服比中朝臣下九等　{遞}降二等王國七等第一等秩比中朝第三等第二等秩比中朝第四等第三等秩比中朝第五等第四等秩比中朝第六等第五等秩比中朝第七等第六等秩比中朝第八等第七等秩比中朝第九等洪武禮制第三等以下各品冠服等第及本國諸祭序例各品祭服等第　考詳定謹具啓聞一品冠五梁革帶用金佩用玉綬用黃綠赤紫四色絲織成雲鶴花錦下結靑絲網綬環二用金笏用象牙赤羅衣白紗中單俱用靑飾領緣赤羅裳靑緣赤羅蔽膝大帶用赤白二色　白襪黑履角簪二品冠四梁革帶用金佩用玉綬用黃綠赤紫四色絲織成雲鶴花錦下結靑絲網綬環二用金笏用象牙衣中單裳蔽膝大帶襪履簪自此至九品　同一品三品冠三梁革帶用銀佩用藥玉綬用黃綠赤紫四色絲織成盤　花錦下結靑絲網綬環二用銀笏用象牙四品冠二梁革帶用銀佩用藥玉綬用黃綠赤三色絲織成練鵲花錦下結靑絲網綬環二用銀笏用象牙五六品冠二梁革帶用銅佩用藥玉綬用黃綠赤三色絲織成練鵲花錦下結靑絲網綬環二用銅笏用槐木七八九品冠一梁革帶用銅佩用藥玉綬用黃綠二色絲織成　*칙花錦下結靑絲網綬環二用銅笏用槐木  從之
31권-태종-16년-4월-1일-1문단
○夏四月癸亥朔宗貞茂田平殿使人來獻土物
31권-태종-16년-4월-1일-2문단
○命蠶室養蠶人代以京中各司奴婢戶曹請給養蠶人月料  上曰予設蠶室欲令民間學養蠶法也今聚遠方之民以役之弊固大矣愚民必以爲君上欲私用也予享萬民之奉何賴於養蠶行且罷之乃命代以京中奴婢朝宗四十名迷原三十八名
31권-태종-16년-4월-2일-1문단
○甲子文城府院君柳亮卒亮字明仲文化人也密直使繼祖之子其先有車達者有功於麗祖統合之時賜號三韓功臣子孫世爲達官亮少卓　不　爲　輩所憚洪武壬戌年二十八以護軍辭職赴試中第一累遷判宗簿寺事己巳冬隨順安君王昉赴京會有讒人造言交構於上國者亮隨事辨析國初陛商議中樞  太祖以亮久侍潛邸命　元從功臣丙子出尹　林丁丑倭虜大熾  太祖遣右政丞金士衡往討之會倭寇適至亮與邊將共擊賊勢窘欲降邊將許之賊尙　虛實逡巡不決亮解弓矢馳入賊中以示無他賊信之握手開懷贈之良劒亮卽率降倭使者十人赴士衡幕士衡留置倭船于蔚山浦乃送倭使于朝命厚贈糧米慰諭之密使邊將殲之徵兵船未集賊聞飛語遂執蔚山郡事李殷吏一妓一以去柄用者謂亮嗾之使憲司劾問  太祖命勿治止配合山柄用者憤無所洩復請逮問繫獄數月　掠備至我  殿下愍其見屈乘間極言  太祖感悟得釋命於羅州安置戊寅起爲江陵大都護府使民皆懷之爲立生祠  上卽位授　知三軍府事辛巳賜號推忠翼戴佐命功臣自是歷遷要秩乙未拜右議政未幾以疾辭以文城府院君加功臣號同德二字就第至是病疽卒年六十二訃聞  上甚悼輟朝三日遣代言李種善賜祭于第致賻有加官　葬事亮性高亢剛躁爲政務大體不喜變更是是非非不爲詭隨謚曰忠景子五人佐謹京生江生漢生
31권-태종-16년-4월-2일-2문단
○議賑濟事宜命京中還上米豆令漢城府同五部令每里親到悉訪窮乏之人爲先分給從戶曹之啓也議政府啓貸民軍資徵納最難依前朝解典庫例入典然後給之  上曰前朝還上之法將釜鼎雜物納之於官而後受出及還納而還受其物殊失爲國大體不可行也
31권-태종-16년-4월-6일-1문단
○戊辰司憲府大司憲金汝知等上　{疏}　{疏}曰人臣之罪莫大於不敬不敬之實莫甚於蒙蔽今柳思訥權緩等交結比附誣  上行私以盜國用此臣民之所共憤也以近臣而妄稱敎旨以宰臣而飾詐貪　凡立朝者之所共疾也也吾乃道全非我族類陰謀譎詐以效鼠竊將貽笑於異類此一國之恥也子厚之挾私養修之陷人亦有乖於邦憲不可不懲也卓愼掌進御之藥藥之新陳善惡宜無所不察　異類所獻其敢忽諸法者公共之器非  殿下所得而私也罪各有律法當不赦伏惟  上裁　{疏}上命汝知曰權緩思訥等所犯但以無廉恥耳予自卽位以來罪非干謀逆不忠者未有依律施行者權緩思訥等以近臣宰相久滯　　杖百付處亦足懲矣大抵臺諫務爲守法而不得其言必辭其職古人曰有言責者不得其言則去若日本與遼東則可也辭職而在家甚不可毋得如此
31권-태종-16년-4월-7일-1문단
○己巳命承文院除他務永爲恒式時判事元肅兼尙瑞少尹亦解之
31권-태종-16년-4월-7일-2문단
○吏曹上中外考功法啓曰朝士受各道守令敎授官驛丞渡丞　場官者多般托辭不肯就任厥後於各處提調及諸都監以此職銜規得受點口傳因此結銜官爵之濫無異添設自今上項未赴任者之職牒一皆還收且守令敎授官驛丞渡丞　場官考滿則依例　用然其中三十箇月內雖笞罪再犯者左遷三犯者罷職何如又啓各道守令及　場官驛丞渡丞等或因公事避嫌或受由或稱病累朔不仕者間或有焉一以赴任箇月　用於考功之法有名無實今後以實仕計箇月　用  從之
31권-태종-16년-4월-7일-3문단
○命捕安巖沙閑淸凉洞松　
31권-태종-16년-4월-8일-1문단
○庚午京畿賑濟使李明德復命啓曰各官飢民一萬一千九百十戶內男女老弱　六萬五千八百八十六口以道內各官米穀及留後司忠淸道江原道各官所有米穀輸轉或以還上或以賑濟分給陳新米豆雜穀　八萬一千三百四十七石
31권-태종-16년-4월-10일-1문단
○壬申賜安城府院君李叔蕃酒以叔蕃將浴於白川溫水也叔蕃請甲士李澄玉等數十人以行議者非之
31권-태종-16년-4월-10일-2문단
○遣行臺監察于京畿左右道察人民放馬牛害穀兼考守令救荒勤慢及以不緊事越境出入與堤堰之無益有害者從憲府之啓也
31권-태종-16년-4월-11일-1문단
○癸酉召宗親于廣延樓下擊毬仍置酒
31권-태종-16년-4월-11일-2문단
○下敎勸農命戶曹曰農務方殷移文各道各官守令於芒種節前督民畢種毋得遲緩亦毋得陳荒
31권-태종-16년-4월-12일-1문단
○甲戌慶尙左右道軍器點考敬差官安望之李倣等具錄各等節制使守令各浦萬戶等軍器不鍊不實之罪以聞命兵曹　實功臣外民官罷職贖罪軍官贖罪還任
31권-태종-16년-4월-12일-2문단
○以李原爲議政府　贊
31권-태종-16년-4월-12일-3문단
○吏曹上侍丁人遷轉法啓曰前此到宿遷轉及箇月去官人有緣故不仕滿百日及無緣故不仕滿三十日者隨卽除錄侍丁人不拘年限亦　除錄侍畢還仕者以新屬例許屬臣等以謂侍丁給暇使養老親忠厚美意乞自今方其在侍以新來從仕者隨卽充補侍畢祥　後有去官人還屬本坐通計前仕去官  從之
31권-태종-16년-4월-12일-4문단
○復禁玉色衣
31권-태종-16년-4월-13일-1문단
○乙亥命收權緩柳思訥職牒司憲府啓曰尹向之罪則從原情之敎旣聞命矣若思訥權緩等罪法不可赦只流于外何以戒後原情甚譎敢請兪允施行敎曰諾古人有以除君側爲名稱兵向闕是豈效尤之事哉  太祖之事則應天順人雖不可例論然向之言亦不甚誤所請思訥等罪當從之司諫院上　{疏}曰臣等近者將權緩等罪具　{疏}申請未蒙兪允臣等竊惟權緩思訥養修俱犯不赦之罪  殿下特垂寬典不收職牒止贖其罪斥逐于外子厚卓愼尙德等罪亦非　{輕}又蒙寬典有乖於法無以戒後乞於前　{疏}兪允施行乃命收思訥緩職牒養修子厚愼尙德勿論
31권-태종-16년-4월-13일-2문단
○宗貞茂秋月殿田平殿及貞茂之母使人來獻土物給貞茂母米八十四石
31권-태종-16년-4월-14일-1문단
○丙子私婢加知庄與玉屯殺其主母權氏權氏卒　判承樞府事崔雲海之繼室也再適永興君王環性强戾待蒼赤甚暴二婢素懷疾怨値其子監察崔閏福直宿憲府夜半潛入權氏寢以木槌擊其頭乃死其弟摠制權希達縛二婢付于刑曹且云　福妻宋氏與姑同居豈不知情於是刑曹啓閏福直宿本府空家時加知庄與　福妻宋氏之婢玉屯同謀以打殺權氏之事告于宋氏宋氏隔壁臥在而不禁請下獄鞫問又啓　福自直宿還家不卽告官而率加知庄等二婢共處母死之房內其舅權希達乃執告官是無人子之意請收職牒鞫問其由  從之刑曹鞫加知庄玉屯謀殺其主情狀及宋氏知情眞僞二人供稱實是婢等所爲非閏福夫妻所知於是刑曹啓釋宋氏希達力言閏福夫妻與謀其惡刑曹以爲無罪而釋之非也  上謂判書安騰曰天下安有子殺其母婦殺其姑者哉賊婢加知庄等旣曰家主不知其故則何治獄之難而至於如此之久也命移獄于義禁府幷囚權希達移囚閏福以　贊李原爲委官同三省府官鞫治且曰人子疑無此理須虛心鞫之獄成宋氏實不知命義禁府鞫希達揚說判書安騰不公治獄之罪義禁府啓希達誣告律當杖一百流三千里  上以  太祖元從功臣只令停職宋氏以不知情免閏福以倉卒醫療其母緩於執賊特原之加知庄玉屯　于市司憲府上言閏福雖未干弑母之事家婢殺其母必有失於處家之道且其母見弑安然在家無復　之計請以不孝罪之命議政府六曹僉議以聞於是政府六曹啓曰閏福當二婢殺母之時不知情狀不宜論罪  從之
31권-태종-16년-4월-15일-1문단
○丁丑  上奉迎  上王置酒于廣延樓下世子諸宗親皆侍宴日暮乃罷  上出敦化門外　扶  上王乘輿以送
31권-태종-16년-4월-15일-2문단
○隕霜于慶尙道安東任內春陽寧海任內英陽及松生義城等縣凡三日
31권-태종-16년-4월-15일-3문단
○命印左議政河崙撰進東國略韻頒諸中外
31권-태종-16년-4월-17일-1문단
○己卯慶尙道安東淸道善山甫川義城義興軍威甫城聞慶忠淸道忠州淸風槐山丹陽延　陰城地震安東尤甚屋瓦零落
31권-태종-16년-4월-17일-2문단
○司憲府請軍資監官員之罪軍資監自甲午六月以後至乙未年冬節各等官員緩督貸者收納憲司據戶曹關以啓命曰實仕三十日以上而未收納者罷職其餘勿論
31권-태종-16년-4월-17일-3문단
○改慶尙道慶州安東道兵馬都節制使權蔓爲左道兵馬都節制使尙州晉州道兵馬都節制使辛悅爲右道兵馬都節制使加敬承府尹卞季良修文殿提學直藝文館朴熙中知製敎兼春秋館記注官初左議政河崙囑卞季良銘其先墓神道碑令朴熙中書之啓于上曰此臣一家之大事欲啓達而後送于晉陽立石  上曰予細知卿之世系也崙仍啓曰此碑流於永久而作碑與書碑者無華銜乞於季良加館閣熙中加資級如無職闕帶知製敎兼館銜  從之二人皆崙之門生也
31권-태종-16년-4월-19일-1문단
○辛巳罷軍資監　儲倉掌務職先是  上憂都內人民或有飢饉命軍資監　儲倉納民間楮貨而換給陳米每於時價加給軍資　儲員吏不卽擧行乃囚義禁府鞫問罷職
31권-태종-16년-4월-20일-1문단
○壬午平安道安州泰川嘉山撫山龍川郭山地震三日
31권-태종-16년-4월-20일-2문단
○遣仁寧府尹孔俯如京師賀  千秋也
31권-태종-16년-4월-20일-3문단
○下前判安州牧事具成亮于義禁府成亮之在安州也倉庫失火以烟熏米分給州民欲待秋收納新米事覺被囚以  太祖元從功臣宥之判官柳升贖杖八十
31권-태종-16년-4월-20일-4문단
○勿禁苧麻交織布衣
31권-태종-16년-4월-20일-5문단
○捕松　發五部丁夫各司奴婢東西各品從人以捕之
31권-태종-16년-4월-23일-1문단
○乙酉禮曹上忌晨齋設奠之儀啓曰當懿惠王后忌晨設奠於  王后前不設  桓王神御前實爲未便乞共置奠床  從之命自今  太祖神懿王后兩忌晨外其餘忌晨除三時之供只用兩時永爲恒式
31권-태종-16년-4월-23일-2문단
○復遣李明德于京畿禹希烈啓飢民當　麥未熟之時尤爲可慮而賑濟之米幾乎乏用請遣賑濟使專任其責故遣明德
31권-태종-16년-4월-24일-1문단
○丙戌命春秋館進開元占
31권-태종-16년-4월-26일-1문단
○戊子宗貞茂弟而老古老及士萬二溫都老使人來獻土物
31권-태종-16년-4월-28일-1문단
○庚寅命書雲觀司天者除闕內入直本觀直宿凡有天變隨卽進啓敢有對問而後進啓者罪之
31권-태종-16년-4월-28일-2문단
○命給鐵一千斤于原州覺林寺以寺僧欲重創也
31권-태종-16년-4월-29일-1문단
○辛卯全羅道長水長城珍山龍潭縣隕霜
31권-태종-16년-4월-29일-2문단
○日本長州太守禪種使人獻禮物
31권-태종-16년-5월-1일-1문단
○五月壬辰朔  上詣仁德宮設享
31권-태종-16년-5월-1일-2문단
○對馬島近江守宗茂世使人請糧
31권-태종-16년-5월-1일-3문단
○賑京中飢民用軍資監陳米豆七十石也
31권-태종-16년-5월-1일-4문단
○命囚尙衣院提擧沈舒俄而止之院進細布襪  上怒欲下舒于獄不果曰自今毋用細布
31권-태종-16년-5월-1일-5문단
○上曰用　紬爲席子緣已有命矣何以尙用細紬蠶織之功甚艱自今代以木綿戶曹啓各殿席緣除紫紬用鴨頭綠七升木綿遮日及多人席緣用靑染正五升布京中各司外方各官席緣　用五升布闕內  御褥外紫紬褥一禁  從之
31권-태종-16년-5월-1일-6문단
○司憲府請濟用監貿易不緊之物之罪  上曰是則戶曹慢令之所致也因論節儉之義曰往者見濟用監所進席子四隅皆用金線金線元非本國之産是亦不緊之費也卽令禁用中宮云以細紬緣地衣是亦妄費卽令代以木綿凡予之所以節用者非爲宦官宮妾亦非爲子孫計也將以待勤勞者也
31권-태종-16년-5월-2일-1문단
○癸巳忠淸道懷仁文義定山等縣隕霜
31권-태종-16년-5월-2일-2문단
○禮曹上  健元陵別祭儀啓曰親幸別祭儀注內奠爵後上香獻酌後無拜未便依  文昭殿親幸儀注例上香後奠爵獻爵後再拜  從之司憲府啓  齊陵  厚陵祭監監察以私馬往返未便請給鋪馬  上曰今後祭監監察及內侍別監等勿令差遣
31권-태종-16년-5월-2일-3문단
○命濟州官員　{遞}任解由一依他例從吏曹之啓也但新舊交代間風變難期之處令牧使判官互相成給等內各屯馬匹　息故失之數錢糧軍器等物備悉施行呈報監司監司移關本曹解由成給  依允
31권-태종-16년-5월-3일-1문단
○甲午雨
31권-태종-16년-5월-3일-2문단
○丹陽郡雨雹
31권-태종-16년-5월-3일-3문단
○震別軍金佛生
31권-태종-16년-5월-3일-4문단
○震忠淸道扶餘縣牛二
31권-태종-16년-5월-3일-5문단
○京畿賑濟使李明德復命啓曰畿甸之田其立苗之勢似矣然以旱氣　麥則恐不得大熟今日之雨甚可喜也
31권-태종-16년-5월-3일-6문단
○司憲府請江原道軍器不鍊守令與軍官之罪  上曰罪之以律則必當　{遞}代農月送迎之弊匪　{輕}軍官則色掌守令則掌吏姑罪之
31권-태종-16년-5월-3일-7문단
○司憲府請判左軍都摠制府事朴　軍器判官尹敷議政府舍人鄭村及軍器寺官金成美崔海山崔自海等罪敷　之壻也納其妻父家熟銅九斤于軍器監換生銅九斤村前爲軍器副正將鑄鐵用餘燒木四千五百斤托言還充而私以燔瓦成美海山自海等聽從其請故也
31권-태종-16년-5월-3일-8문단
○上王拜  健元陵
31권-태종-16년-5월-3일-9문단
○上詣文昭殿行端午別祭命囚書雲副正金候掌漏朴英生等于義禁府以誤報行祭時刻也
31권-태종-16년-5월-3일-10문단
○尙衣院進佩玉以永吉道預原平安道義州所産靑玉磨造者也  千秋使孔俯之行　{齎}易換佩玉麻布四十六匹以去  上曰此玉甚美何必求諸中原卽遣知印諭俯勿貿佩玉
31권-태종-16년-5월-6일-1문단
○丁酉濟州都安撫使吳湜前判官張合等上其土事宜啓曰濟州置郡之初漢拏山四面凡十七縣北面大村縣築城以爲本邑東西道置靜海鎭聚軍馬沿邊防禦而東西道都司守各以附近軍馬考察兼任牧場然地大民稠訴訟煩多東西道山南接人往來牧使所在本邑非徒辛艱農時往返其弊不小又靜海鎭軍馬及牧場兼任數多職員率其無知之輩軍馬考察依憑侵民作弊或無時　獵搔擾殘民牧使判官亦未知其故豈得考察是積年巨弊宜於東西道各置縣監以才兼文武公廉正直者差下牧場兼任使之東西靜海鎭軍馬考察固守亦察其所管牧場內馬匹　長數多職員牧子看養能否以判官兼差安撫使道首領官安撫使同首領官依他道監司例巡行守令勤慢考察褒貶施行移報吏曹則是長治久安之策也願自今本邑則屬以東道新材縣咸德縣金寧縣西道貴日縣高內縣厓月縣郭支縣歸德縣明月縣東道縣監以旌義縣爲本邑屬以免山縣狐兒縣洪爐縣等三縣西道縣監以大靜縣爲本邑屬以猊來縣遮歸縣等二縣而兩處縣監如有公事不敢獨斷則以安撫使議送決絶後辭緣略擧呈報以憑黜陟若進上馬匹刷出及年例馬籍等事縣監以所管馬匹齒毛色呈報安撫使巡行親監考察施行所管軍官軍人內千戶百戶則以差定年月久近差等縣監分揀呈報安撫使相考依舊差下以爲恒式如何下六曹與議政府擬議啓聞吏曹與議政府諸曹同議濟州東西道縣監新設牧場兼任事新縣合屬各縣事馬匹　息巡行考察事千戶百戶差定事依啓本施行其新設縣監政績殿最都安撫使依他領內官例以時考察傳報都觀察使都觀察使　考牧使判官政績褒貶施行凡刑獄決訟錢糧等事因隔海不可以時而報施行後辭緣略擧一年兩次呈報監司國屯馬匹　息多少故失之數幷錄呈報以憑黜陟  從之
31권-태종-16년-5월-6일-2문단
○命自今禁濟州私進上馬匹如有誠心進上者不過一匹
31권-태종-16년-5월-6일-3문단
○司憲府啓誤決員吏決罪之法啓曰乙酉年永爲遵守敎旨內奴婢誤決員吏職牒收取決杖八十身充水軍受贈誤決情狀現著職牒收取決杖一百身充水軍永不　用續六典內偏聽飾辭不察情僞昏迷誤決者標付過名永不　用人情好惡受贓誤決情狀現著者職牒收取決杖一百身充水軍乙未年吏曹受敎內眞犯十惡監守自盜非法殺人枉法受財等罪已坐杖一百已上者依律不　若從乙未年敎旨則昏迷誤決者不在永不　用之例但標付過名而已略不受罪前後敎旨如此不同未審何從  上曰材不可以求備雖迷於此必通於彼天下豈有不可用者哉永不　用之法非經久之道也命六曹擬議六曹啓受贈誤決情狀現著者及以人情好惡知非誤決者依乙酉年永爲遵守敎旨職牒收取決杖一百身充水軍永不　用昏迷誤決官吏解見任決笞五十若宥前所犯勿論  從之
31권-태종-16년-5월-7일-1문단
○戊戌以旱宥中外二罪以下囚
31권-태종-16년-5월-7일-2문단
○停各道上供以時當農月驛路有弊也且停慣習都監習樂
31권-태종-16년-5월-7일-3문단
○命典廐署及禮賓寺所畜羔羊唐猪　鴨　所飼米豆甚多自今一依農桑輯要之法養飼且唐猪量宜留養餘送外方各道　息料米豆亦依京中例養飼
31권-태종-16년-5월-7일-4문단
○上見漢宣帝時橫水爲災五穀不登令所傷郡國皆種蔓菁以助民食此可以度凶年救飢饉乾而蒸食旣甘且美之說下承政院令書而常見之
31권-태종-16년-5월-7일-5문단
○兵曹判書朴信啓臣前日掃墳于童城見村民皆曰凶荒無如去今年苟非  聖上賑濟之澤焉得活命其感  聖恩至矣  上曰予雖不德豈不欲使民得所乎然欲賑恤而無粟烏得而施諸今其能濟者有粟故也信曰臣聞前朝己酉歲中民多餓死由其無粟也
31권-태종-16년-5월-7일-6문단
○原平交河等地老人前典書尹緯金敬義等十餘人詣闕曰近年水旱不調農失其業至于今年幾乎殞命實賴  聖上發倉賑救得免飢饉以至復蘇稽　而謝淚隨言出命中官饋之京畿都觀察使禹希烈上箋言畿甸諸倉米穀不足賑貸貧民頃者謹具啓聞陳乞輸粟得蒙兪允發十五萬石輸來京畿以活民生不勝感激謹奉箋稱謝其箋有三五萬石之轉輸　倉　積幾千餘戶之飢饉載育載生　遣喉舌之臣尤恤疲　之類等語
31권-태종-16년-5월-8일-1문단
○己亥御廣延樓宴光祿卿權永均少卿鄭允厚李茂昌鴻　卿任添年少卿崔得　仍賜馬各一匹以其如京師也初永均等欲赴京朝見呈書政府政府以聞  上許之司憲府上　{疏}曰臣等聞禮煩則瀆瀆則生厭此人之常情也任添年等今將赴京若曰奔問起居則  帝未有幸行之擧若曰椒房之親禮當朝見則自移御北京之後嘗再朝矣今雖不往  朝廷其肯以爲慢而責之哉添年等雖受上國之爵實爲本朝之臣  殿下未有差遣之命而敢求赴京其心之自恣從可知矣且本朝一介使臣之行平安道護送軍民馬匹數至三十是行也殆將百數其妨農害民亦可審矣願命停之一以杜添年等懷利之心一以除西土人民妨農之害伏惟  上裁　{疏}上留中添年詣闕啓驛路煩弊請待秋赴京  上曰卿等欲朝見故予已於孔俯之行聞於  帝所如予者尙不敢　況敢　  帝乎添年無以對
31권-태종-16년-5월-8일-2문단
○命軍器監放火桶闢　氣也
31권-태종-16년-5월-8일-3문단
○始置段子織造色以前掌令郭存中前小尹吳先敬前正郞吳乙濟爲別監
31권-태종-16년-5월-8일-4문단
○對馬州唯宗信濃守滿茂使人獻禮物求般若經
31권-태종-16년-5월-9일-1문단
○庚子命禱雨  上曰所戒在潔　盛盡誠敬而已
31권-태종-16년-5월-9일-2문단
○命宮女　絲
31권-태종-16년-5월-11일-1문단
○壬寅命詳定入朝人員私　{齎}布物之數
31권-태종-16년-5월-12일-1문단
○癸卯命仁德宮外除各殿供上藥酒停冠服色放匠人徙市于仇里古介  上曰掩　埋　月令所載令中外官司擧行
31권-태종-16년-5월-12일-2문단
○傳旨承政院曰予雖不德凡所施爲政府六曹承政院皆議其可否而後行卽位以來旱乾之災比年有之思厥咎愆中心是　乃欲行前日之所欲爲[嘗欲傳位於世子　臣涕泣竟不行故及此言]然爲之後者亦無轉災爲福者也安知不有如李茂者誹謗一方哉安固慮危祗增戰慄耳知申事趙末生啓云  殿下人君之道盡矣今方憂旱臣等思所以致災之由未知某事之失當思所以　災之方亦  殿下之敎無遺　膳徹樂禁侈靡崇節儉除食粟之獸汰不急之務二罪以下悉皆放出暴露　　申命掩埋又何臣等之有可言哉  上乃出古先帝王　災憂旱之書　陳可行之事  上命承政院曰予見冊府元龜古先聖王之時猶有旱災其所行　災之方若放出囚人汰去鷹犬凡除冗費之類予所曾行方今可除不急之務卿等更悉言之左副代言洪汝方對曰號牌之設初爲人民之不得流移又謂流亡之庶易得也今流亡者旣不能得獲逃匿者又不　於前日臣觀京外犯罪者多由號牌曰無牌曰不改牌曰不刻牌曰僞造牌曰失牌曰換牌刑獄煩而民庶怨咨祗自增其罪目實無補於國家請罷之  上曰予聞有害於民然亦大事下政府六曹僉議可否皆曰但　僞造之罪則民不病之大司憲金汝知獨曰不爲則已若爲號牌之法則僞造之罪不可　也  上然其言以戶曹啓除各司點心仍令吏曹憲府姑停各司官吏卯仕酉罷之考戶曹又啓明年不可不慮請除兀狄哈兀良哈倭人回回等人受祿而有居室者之月料以省費  從之
31권-태종-16년-5월-13일-1문단
○甲辰權永均任添年李茂昌鄭允厚崔得　等如京師命大君及諸宗親餞于宗簿寺
31권-태종-16년-5월-13일-2문단
○命書雲觀預錄一年氣候以聞自今每年正月初一日至十二月晦日各日氣候占察開寫申聞且書於冊以爲後日憑驗今年自夏至日爲始若日暈月暈詳察其色虹　則色與所見方面幷察以聞
31권-태종-16년-5월-14일-1문단
○乙巳命議政府六曹臺諫講求救旱之策以聞卽日上便民七事其一京外各官獄囚內除身犯罪外應支證追呼禁繫者　令放出須辨對者任其責保其二各道各官經年未決疑獄辭緣依曾降敎旨以程途遐近計日申聞其三刷卷色推考公處奴婢內有逃亡物故勿令代立其四刷卷色秋成間停寢其五甲午年所革郡縣　令復立毋使人物遷移其六犯杖罪收職牒內私罪外犯公罪人曾受科田特蒙宥旨還給者勿　三分之二專給前受其七名山大川能興雲雨處令所在官精誠祈禱卽下禮曹布告中外行　　祈雨于廣延樓下禱于北郊沈虎頭於漢江
31권-태종-16년-5월-14일-2문단
○傳旨大司憲金汝知右司諫朴竪基等曰　各言爾所懷欲有所言則議政府六曹會合時各言之汝知啓曰臣竊謂圻甸之內四時之役倍　他道民之艱苦甚矣且畿民所耕之田皆爲私處折受收租之弊又倍公例曰草曰炭行纏馬糧無所不取輸轉之弊亦不細矣願自今將畿內科田移給畿外則畿民之弊庶可小　而四時之役亦可支矣  上曰予聞之於他亦有是說然是國之大事下議政府六曹議其可否竪基啓曰方玆盛農之月以爭蒼赤不得歸農者衆矣蒼赤之爭雖待農隙亦可爲也農事失時不可及已請令刑曹都官除聽訟使訟者歸農  從之
31권-태종-16년-5월-16일-1문단
○丁未行北斗祈雨醮于昭格殿先是功臣等啓  誕日祝壽醮行香使  上曰予嘗欲行祈雨醮卿等毋以祝我爲醮可祈雨于北斗仍以玉川府院君劉敞爲行香使是日乍雨
31권-태종-16년-5월-16일-2문단
○遣西川君韓尙敬禱雨于興福寺聚持戒僧徒一百誦大雲輪請雨經因開慶寺僧之啓也三日而罷賜僧徒白苧布綿布正布有差
31권-태종-16년-5월-18일-1문단
○己酉大風揚塵日暮驪雨雷電震外司僕馬欄木又震澄淸坊故檢校　議尹銘家椽木及盖瓦好賢坊內官朴興福門前柳木明禮坊僉知司譯院事宣存義家柱又震燒廣州南面巖石利安路邊象木保寧民朴同良
31권-태종-16년-5월-18일-2문단
○京畿揚州雨雹大如梨栗損麥豆苗
31권-태종-16년-5월-18일-3문단
○命還給不用楮貨人家産去乙未年六月二十二日以前犯禁籍沒者也
31권-태종-16년-5월-19일-1문단
○庚戌禱雨于中外諸神聚巫于雩祀壇祈雨三角山木覓漢江風雲雷雨山川城隍之神　行祈禱又分遣香祝于各道嶽海瀆山川之神初傳旨曰土龍造於甲乙日古制也往者禮曹詳定不以甲乙日造龍乃祭於甲乙日實違古制雖是遷官　追劾論罪至是禮曹依文獻通考山堂考索詳定啓聞  從之傳敎六曹臺諫曰旱乾之故深思所以無他但戊寅庚辰壬午之事有乖於父子兄弟之道然亦天使然也非予之所樂爲也六曹臺諫皆惶懼曰  上敎非臣等之所忍聞請勿以此爲慮是乃應天順人也何不合天心之有
31권-태종-16년-5월-20일-1문단
○辛亥求言憂旱之甚也命議政府六曹三功臣三軍都摠制藝文館臺諫各陳　災之策御便殿引見知申事趙末生右代言李伯持曰予以否德逢天　怒旱乾災異屢示譴告夙夜憂懼罔知攸濟無一日之自逸無一夜之安寢其誰知之我豈求衣之美而爲之君嗜食之珍而爲之君乎衣單則寒食乏而飢是則艱矣有衣而身不寒有食而腹不飢安枕肆志以過平生者何其多福乎羨之無已予欲一朝尙寐無訛之心已多而不敢果爾予之此言必身親蹈之者乃能知也且雷者人君之象也而不寧不令屢震人物其變甚矣然古之人曰天心仁愛人君先出災異以警告之天豈絶我哉是宜恐　修省改紀時政宜令大臣各陳　災之策  上自始至終大言高聲痛泣涕泗交　間或有不能言者乃命兩大君傳旨諸大臣曰大臣等無謂我不聽悉陳所懷雖謂我削髮我當從之左議政河崙等聞命驚懼曰是何言歟乃同議以聞一決訟官職在辨斷詞訟其有淹延日月未卽聽斷以致訟者鬱抑愁嘆者宜令憲司每季月糾理一留後司典農寺屯田耕作以近處之民役使致有失農之嘆宜令典農寺奴婢番上耕作一船軍溺死者給復其家已曾有令守令不肯奉行乞更下令給復其家守令違者罪之一奴婢逃亡推考呈狀者無同類一族及證佐明白者一皆禁斷一外方革去寺社奴婢所耕未滿二結者許收布貢一干犯十惡外死罪及徒流者原宥杖罪以下告身收取者還給一犯罪人屬公奴婢依元屬奴婢例給奉足立役勿令侵逼本主一各品丘從隨品定數違者憲司　{糾}理一各司立番奴屬曾有定數官員擅自增數以一人糧分給二三人使之立役者推考禁止一騎船軍戰亡人子息推考錄用一楮貨以破軟二張納官乃換新造一張民間楮貨擇善之弊難禁乞復用准換之法一別侍衛鷹揚衛等成衆各官大小前銜出番日歸農者勿禁一補充軍分爲三番六朔相　{遞}立番其嘗稱干稱尺者母女　妹尙爲外官役使者皆令放役一訴良元呈有自願留訟者聽理一父母俱歿之女年壯未嫁者令伯叔兄弟及四寸以上一族共備資粧擇人合婚違者論罪一不孝父母不睦伯叔兄弟者令里內色掌陳告推考論罪以厚風俗一新築堤堰內水沒未耕者以其堤堰下陳地准數折給無陳地處以其在前作者之田量　分給一兩班父母奴婢公處投屬所生隱置本主不知限年後始知者以新呈聽斷一各官歲貢楮貨　除一諸色匠人月稅限今年　除一永吉道新定魚貢宜許　除一京中各戶地稅楮貨限今年　　一忠臣出於孝子之門　臣父母在外方者依古制給定省暇以厚人倫一大小臣民申呈所志承政院累朔留置事下問何如  從之又傳旨代言等曰考諸史傳旱乾之由在后妃之情恣與人君之澤不及於民若其去驕奢省冗費審寃獄則皆指人臣而言也然情恣者如呂大后之惡而後云然耳意今無有也　公卿亦不知誰爲不可如知其不可予何用之旱乾之災專是予之不德傳位世子豈無欲之者然變亂之作起於此際是予之恐懼而不能進退惟谷苟在此位也
31권-태종-16년-5월-20일-2문단
○命公私兩麥田毋得通計收租各道加定貢物量　節用京畿各戶差役量　存恤又命自今舞文弄法欺罔者情狀現著理當決折故爲延留滿百日者依律論罪無贓物無證見加刑推考者許人陳告依律論罪理當受理事勒令止訟以致擊鼓申呈者以誤決論罪犯罪人兄弟曾於父母處傳得有明文奴婢及犯罪人於收養父母處傳得無明文奴婢汎濫屬公者　皆還給
31권-태종-16년-5월-20일-3문단
○禮曹啓文獻通考郊社祈禳門執事禱祀于上下神祗註曰執事大祝及男巫女巫也今連年旱乾加以雷震之變乞依古制於嶽及名山遣巫祈禳  從之又啓謹按文獻通考郊社祈禳門云凡天地之大災類社稷宗廟註曰類者依其正禮爲之比者連年旱乾加以雷震告變乞依古制於社稷依春秋大祭攝行例於  宗廟依四時大享攝行例擇日祈禳何如  從之
31권-태종-16년-5월-20일-4문단
○祈雨於  宗廟社稷雩祀壇
31권-태종-16년-5월-20일-5문단
○定講武場爲三所兵曹與議政府三功臣諸曹三軍都摠制藝文館臺諫同議忠淸道泰安江原道橫川平康等三處定爲三所其餘各處聽民耕種  從之
31권-태종-16년-5월-20일-6문단
○命以功臣田別賜田科田寺社田爲半移折給於忠淸慶尙全羅道二十結以下仍舊朴　上書曰前朝之季田制大壞我  太祖首革私田以定田制科田功臣田止於畿內給之載在六典永爲恒式今議者曰京圻之民苦於納租以致旱災請將上項田一半移給圻外其議已定臣竊惑焉自置圻內科田以來在京侍朝之家皆食田租各保其家至於小民亦得相資以生而圻民之納租者習以爲常久矣何至有傷和致災之道乎今若移給畿外則非唯有虧於成憲畿外公田亦將紊亂矣又其往來徵租輸轉之弊雜物貿易生事之擾將有甚於今日而在京臣民之家朝夕之資又不如舊矣且水旱之災或因氣數或因人事無世無之昔成湯遇七年之旱唯以六事自責告于山川而已未聞有所變更之事也所謂氣數則臣所未解以人事觀之則今我  殿下仁明孝友之德卓冠千古而敬天勤民之政出於至誠少遭災變輒自警責卽成湯遇旱責躬之心也必有感格之應矣臣切意今日之事今日之災咎在臣等廉恥不至故耳奈何以一時之災欲改萬世之成憲哉願  殿下深思之今將　臣所受畿內之田一半移給畿外而畿外之民悅之受田者又悅之居京小民又悅之水旱之災必由此而　則雖改成憲而爲之可也若移給之而畿外之民不悅受田者又不悅居京小民又不悅而水旱之災亦未可必　則何由而　{輕}改成憲以召中外臣民之新怨乎不如因畿民之舊習而更定收租之法如公田例則庶不失中外臣民之望矣所有管見一二條件　錄謹啓一我  太祖卽位之初下敎謂其人之設自有其任法久弊生役使如奴隸不堪其苦怨　實多今後一皆罷去厥後復立其人又加其額　今拘役怨苦尤甚今公處奴婢計以十萬何用艮{良}人勒令賤役乎願其人依  太祖之敎永罷之一奴婢之訟無毫髮之益於國家而實爲感傷之本也臣於甲午年辨正之初極陳之又於乙未年憂旱之時再告之伏望  殿下爲國家黎民之計大定奴婢之制以塞感傷之源萬世幸甚一今日臣庶因奴婢嗟怨之情亦望下令和解之或有父亡而與毋爭父之奴婢者憤怨相訟有累  聖化願依律痛禁其官司知情聽決者與同罪若將亡夫亡妻奴婢於子息不均分給者父母身後其子息告官平分父母生前敢生爭端者以不孝論或有父母未分奴婢及已分奴婢合執據執以年限未呈爲辭而不肯平分還給兄弟相猜恒由於此願父母未分奴婢及已分奴婢合執據執者不拘年限許令聽決一屬公奴婢旣載官籍而立役納貢則於本主無所干攝矣或逃或故有何明文於本主乎近來勒令本主代立甚爲無法實感傷和氣之一端也願屬公奴婢其本主容隱使用而逃亡身故者外無容隱之跡者不論逃亡身故明文有無勿令本主代立以慰衆望一奴婢本是良民或爲公賤或爲私賤其來久矣凡奴婢干於公賤者固宜屬公也其不干於公賤而役使已久私賤或專奪或半奪甲午年新屬公者其數不多願皆還給以慰失者之望前京畿都觀察使具宗之亦上書曰書曰監于先王成憲其永無愆詩曰不愆不忘率由舊章是故創業垂統之君立經陳紀繼世　民之主持盈守成且古人革成法利非百倍不敢紛更今也大小人員所受科田　半移給於下三道臣竊惟不唯更改  太祖之成憲弊有可言者矣夫畿民致怨者正由田主奸猾之奴收租之際以損爲實重　{斂}而自足不以公私兩便爲計民之愁怨無有紀極今不嚴立紀綱以革其弊而徒移給於下道欲革其弊則轉輸之苦倍於畿民侵漁之弊亦不可勝言如是則下道之民亦  殿下之赤子也豈有彼此哉且京畿近而易於視聽尙不能禁其不法　下道之遐隔乎伏望  殿下毋更  太祖田制每於踏驗之際各其守令身親踏驗損實分揀行審記成給且收租之法　依曾降敎禁條件施行則庶幾無弊矣去甲午年設辨正都監勿論限年而爭訟蜂起一得一失怨者大半凡人情得之者喜淺失之者怨深臣竊恐甲午乙未之旱或由於此今又設刷卷色於戊辰年間被誅人員受贈奴婢使其子孫　令立役臣竊觀其勢或有身故而無明文者或有在逃而未推焉身在而立役則誠云可也　有身死在逃而借人立役則其怨可勝言哉且戊辰年間贈與奴婢內財主無子息已曾物故者之奴婢未推則皆令他奴婢傳得者代立奴婢傳得者豈無功而得之歟戊辰年以來只有贈與　{明}文而身不立役者　令勿推以伸寃抑且刷卷色勿待秋成以俟年　以孚民望  上覽之曰　等所上書極陳利害正合予意且　同盟與社稷同休戚言之當矣宗之非同盟亦言之可嘉雖勿言孰曰非乎其言之所以愛予也命趙末生傳旨于議政府六曹臺諫曰京畿科田之法  太祖成憲不可　{輕}改
31권-태종-16년-5월-20일-7문단
○戶曹啓各品科田功臣田別賜田收租時無識奴子多端作弊民不堪苦自今一禁以厚民生  從之
31권-태종-16년-5월-20일-8문단
○命世子　啓事
31권-태종-16년-5월-21일-1문단
○壬子日本九州都元帥右武衛源道鎭使人來獻土物
31권-태종-16년-5월-23일-1문단
○甲寅賜議政府六曹判書大司憲三軍都鎭撫各衛節制使及六代言馬
31권-태종-16년-5월-23일-2문단
○宥外方付處罪人權緩柳思訥黃子厚李養修自願居住李垠李有喜姜宗德鄭之唐金益濂金一起等　令外方從便充水軍及屬烽卒者亦皆宥遣
31권-태종-16년-5월-23일-3문단
○禮曹上詳定諸祀序例　前朝八位只祀太祖顯宗恭愍王三位  上曰惠宗成宗文宗忠敬王忠烈王俱有功德於民從元典所載　祀之
31권-태종-16년-5월-23일-4문단
○造東方土龍于興仁門外三里許皆取生成之數爲之八十八丈南西北中土龍亦倣此例造焉
31권-태종-16년-5월-23일-5문단
○禮曹上祭儀以小祀儀式及　龍祭規式　酌詳定行事執事官及老人　散齊二日致齊一日行三獻禮  從之
31권-태종-16년-5월-23일-6문단
○司憲府大司憲金汝知等上　{疏}　{疏}曰人感於下則天應於上必然之理也自古水旱之災無世無之然聖帝明王不以爲氣數而忽之大舜則曰　水警予成湯則以六事自責周宣則遇災而　今我  聖上亦不以旱乾歸於時數而引咎自責至于涕泗可以見前聖後聖其揆一也臣等固知  聖上一念之誠當格于天終見　穰之慶矣  殿下日引　臣延訪治道政事之疵民事之差固無一事之可言者然職在言路不可終默敢以陳說條列于後伏惟  上裁一講武無常所則下或受弊  殿下灼知其故命政府六曹擇常所以聞誠有合於古制矣臣等聞講武非徒馳射擊刺之爲急所以簡車徒閱器械使民知坐作進退之節也願自今講武之場舍止之所勿令中變使無倉卒轉輸之弊又令朝臣之剛正者考其司幕司饔司僕侵擾之弊其供應物件器皿磨勘計還一國家於丁丑戊寅年間設辨定都監人之相訟奴婢限年以決其所未決者特十之二三耳特降敎旨癸巳九月皆令中分以止其訟人心翕然矣歲於甲午政府以數事啓聞又設辨正都監中外接狀者以萬計已息之訟再興人心喧騰至于乙未無問是非悉令中分非唯失者之怨其爲奴婢者父母妻子東西離散其間豈無起怨咨傷和氣者乎其時未畢及呈誤決者或有之乞令時得決者給之以止新怨一在戊子年公處奴婢在逃者立爲陳告之法行之九年庶幾盡見矣然貪汚之輩受賞爲要陳告辨正之際有或本良而屬司宰者或以私賤而屬公者其間豈無怨咨願姑停陳告之法以止怨謗一我朝安不忘危務爲兵備已有年矣京外公處軍器之數不爲不多且令各戶皆自私備無時點考不爲不實伏望中外月課限年停罷一傳曰堯湯遇水旱之災民無菜色者蓄積多而備先具也國家連年旱　蓄積之道不可不備也臣等願各品祿科量數以　且檢校各品無所事而坐享天祿此雖  殿下優待之恩然節用之方不可不慮也宜限年以停
31권-태종-16년-5월-24일-1문단
○乙卯宥　{輕}罪犯杖罪告身還給者四十八人干犯十惡及謀故殺人外放宥者二十四人
31권-태종-16년-5월-24일-2문단
○命韓尙桓元恂及辛有賢妻李思恥妻金四知妻等屬公奴婢　還本主官賤定屬李茂妻金藏李彬妻水淸姜思德妻德重妾召吏柳沂妻寶印尹穆妻召吏趙希閔妻春今妾延庄粉加伊勿令立役定爲貢婢自願居生江原道金化安置黃居正外方從便朴東美安升慶等屬公奴婢亦皆還給且命公私推徵一皆停罷以待秋成  上曰予無善政旱乾大甚若不雨以至來月十日則農事無成民無所食宜速出令漕運遠方米穀以備賑濟之用兵曹判書朴信吏曹判書黃喜議政府　贊李原等啓曰今年雖旱未若去年之甚時亦未晩請姑停之以待下雨  從之旣而又敎曰軍事與用人惟我爲之凡發號施令與世子同議　臣僉曰旱乾由氣數非我  殿下政治之致然也  殿下何以有是言也莫不流涕  上曰　臣不知我言也我非欲不爲而有是說也
31권-태종-16년-5월-25일-1문단
○丙辰世子出兵曹政廳與六曹議啓事  上憂旱不視事命世子　啓事故也命禮曹詳定啓事時世子坐次禮曹啓目王世子朝啓廳坐次若內朝啓廳則議政以下先詣廳王世子出議政以下下庭拱立王世子坐東壁向西議政以下就前揖禮如常儀異間南壁序坐　議以下中階上東上序坐及退王世子立議政以下下庭拱立如初若外朝啓廳則王世子北壁近西坐議政以下異間東向序坐　議以下中階上北上序坐內朝啓廳卽今兵曹政廳外朝啓廳卽今六曹廳也
31권-태종-16년-5월-25일-2문단
○以河崙爲晉山府院君南在領議政府事柳廷顯左議政朴　右議政朴信議政府贊成尹向沈溫議政府　贊閔汝翼工曹判書李原兵曹判書具宗之漢城府尹初  上謂知申事趙末生曰左議政河崙請行七十致仕之法乃欲自致仕歟末生對曰崙先是啓曰臣子勤勞王事年至七十則致仕得閑以終餘生古之良法也人至七十餘生幾何願  殿下令七十者皆得致仕若  殿下謂其老成而有所問焉召之可也彼豈自欲致仕而勤是請歟  上曰崙憂國如家有所獻策輒進今國家之安顧非崙維持之力歟予將聽之崙至是解議政詣闕謝恩  上引見慰諭之
31권-태종-16년-5월-25일-3문단
○復行國巫堂與紺岳德積木覓三聖祈禳祭
31권-태종-16년-5월-25일-4문단
○命贈與屬公奴婢其本主容隱有形跡者外逃亡物故勿令代立
31권-태종-16년-5월-26일-1문단
○丁巳禮曹啓還從嶽海瀆祈雨如初  從之
31권-태종-16년-5월-26일-2문단
○蠶室採訪使李迹別監李士欽復命迹獻所養生繭九十八石十斗繰絲二十二斤種連二百張士欽獻所養熟繭二十四石繰絲一十斤種連一百四十張
31권-태종-16년-5월-27일-1문단
○戊午命停中外月課軍器
31권-태종-16년-5월-27일-2문단
○揀出宮中侍女房子之年壯者
31권-태종-16년-5월-28일-1문단
○己未世子出內朝啓廳　啓事兵曹判書李原啓曰向者傳旨曰出納予命承傳者間或遺忘欲令世子　啓事以審出納之言臣謂世子與聞國政固良法也私自喜幸前日又傳旨曰凡百公事爾等與世子同議裁斷以啓安有君不視事而臣自擅斷之理乎甚非命臣之道也大司憲金汝知亦啓曰臣道無成萬無裁斷之理願  殿下凡百公事斷自宸衷如有擬議之事則下議政府與六曹可也  上然之
31권-태종-16년-5월-28일-2문단
○命除各殿供上豆泡因旱省膳也柳廷顯朴　請復行祈雨精勤  上曰祈佛而得雨與否未可知也前日聚僧于興福寺祈雨而天怒驟雨雷震六處不祥之變莫甚焉守靜以俟天休可也然不可止人之請姑從之
31권-태종-16년-5월-28일-3문단
○平安道平壤府永寧順安縣蝗
31권-태종-16년-5월-28일-4문단
○肥州太守左將軍源昌淸使人獻禮物求白苧布
31권-태종-16년-6월-1일-1문단
○六月辛酉朔世子出內朝啓廳　啓事
31권-태종-16년-6월-1일-2문단
○敬承府尹卞季良上書書曰  殿下遇災而　修省戒謹日深一日敬天之誠至矣勤民之義盡矣如臣者無他才能唯以文墨小技過蒙知遇致身兩府坐費厚祿無所裨益今玆咎徵示譴  殿下軫念所宜論事獻言以備省覽然欲出言以勸  殿下之省愼　災則  殿下之憂勤曠古而無有矣  殿下所憂省盖慮億兆之人無衣無食而或至於凍　也臣之所慮者又恐  殿下過於憂　失寐忘　而或至於違豫也臣於往歲之夏謹上六條首之以愼調攝一節而拳拳三致意焉者盖以此也  殿下其亦深考之耶臣非諛也臣之所存正如此耳雖欲出言以陳政治之失生民之弊則　臣之進言者固已枚擧而無遺矣臣又豈敢　拾陳腐以煩  天聽也哉若見人之所未見言人之所未言又豈如臣者之所能及哉然今天災方殷人心大恐無他高談異論且就目前禱雨一事言之今禱雨而不於天臣未見其可也夫雨暘寒　風皆天之所爲也其時與恒則人感於下而天應於上者也然又有氣數之適然者矣今之旱災氣數之適然歟人事之所召歟氣數人事相　而然歟臣皆不得而知也然其感通之機則實在乎天而不可以他求爲也先儒傳魯論者謂舞雩祭天禱雨之處云爾則古人之禱雨必祭天也明矣今禱雨而不於天可乎或曰誰不知禱雨於天之爲可乎然天子祭天地諸侯祭山川制也禱雨於天非　也歟臣曰天子祭天地者常也禱雨於天處非常之變也古人有言曰善言天者徵於人臣請以人事明之有人於此欲訟其事不之刑曹則必之憲司刑憲上其事國制也事急情至則直來擊鼓以聞  天聰者有之矣何以異於是夫五日不雨則無麥十日不雨則無禾厥今浹旬不雨而尙且疑於祭天可乎雖禱雨於天亦未可必　今未嘗禱焉而望雨澤之降難矣哉且國制據禮文廢郊祀數年于玆矣然吾東方有祭天之理而不可廢臣請得而條其說願  殿下淸鑑焉吾東方檀君始祖也盖自天而降焉非天子分封之也檀君之降在唐堯之戊辰歲　今三千餘*??矣祀天之禮不知始於何代然亦千有餘年未之或改也惟我  太祖康獻大王亦因之而益致謹焉臣以爲祀天之禮不可廢也或曰檀君國於海外朴略少文不與中國通焉未嘗爲君臣之禮矣至周武王不臣殷大師而封于朝鮮意可見矣此其祀天之禮得以行之也厥後通於中國君臣之分粲然有倫不可得而踰也臣曰天子祭天地諸侯祭山川此則禮之大體然也然以諸侯而祭天者亦有之矣魯之郊天成王以周公有大勳勞而賜之也杞宋之郊天以其先世祖宗之氣嘗與天通也杞之爲杞微乎微者以先世而祭天矣魯雖侯國以天子許之而祭天矣此則禮之曲折然也臣嘗思之  高皇帝削平僭亂混一夷夏創制立法革古鼎新乃嘉玄陵歸附之誠特降明詔歷言我朝之事如示諸掌纖悉備具眞所謂明見萬里之外若日月之照臨也我朝祭天之事亦必知之無疑矣厥後乃許儀從本俗法守舊章其意盖謂海外之邦始也受命於天其祭天之禮甚久而不可變也國家之法莫大於祭祀祭祀之禮莫大於郊天法守舊章此其先務也由是言之我朝祭天之禮求之先世則歷千餘年而氣與天通也久矣  高皇帝又已許之矣我  太祖又嘗因之而益致謹矣臣所謂吾東方有祭天之理而不可廢者以此也或曰所引此類似矣然魯郊非禮孔子言之成王之賜程子非之今乃援而爲例無乃不可乎臣曰非不知聖賢之論但成王之時周公歿後大經大法皆出召公賜魯郊　非細事也必咨召公而行之無疑矣夫豈不義而召公爲之是或一道也或曰召公之相康王也王釋冕反喪服蘇氏譏其失禮謂周公在必不爲此蔡氏取之見於傳矣以此論之召公之相成王吾又未知其皆合於道也臣曰不然康王之釋服必有權一時之宜而不得已焉者如伊尹奉嗣王祗見厥祖亦在初喪然亦不以喪服入于廟者的矣召公以四世元老斟酌事理而行之有非淺見寡聞者所可得而　{輕}議也斯義也朱子嘗言之然通變達權以適于時措之宜者非經世之常道也故蔡氏取蘇說姑存其正者爾以此論之其相成王賜魯郊　盖亦權當世之宜也若徒歸咎召公以相成王而賜魯郊　相康王而釋喪服不察其時措從宜之實焉則是召公昧天下君臣之大分而紊禮樂之序矣忽人道終始之大變而亂吉凶之節矣又烏在其爲召公也哉孔子尙肯取之以周南召南冠於三百篇之首乎朱子尙肯尊之謂得道統之傳而見於中庸之序乎其不可也亦明矣孔子所言謂非禮之常也程子之言則述孔子之意而已孔子常謂武王之樂爲未盡善矣而孟子謂禹之貢法爲最不善武王之樂爲未盡善魯之郊　爲非禮義盖近之援以爲例何不可之有哉今欲禱雨宜遣重臣祭天於南郊此其大者而宗社山川其次也臣又按大雅雲漢篇有曰靡神不擧周書洛誥有曰咸秩無文則非雖禮文所載凡世俗所傳祈雨之事皆擧而行之五道兩界莫不皆然期於下雨而後已焉可也且下求言之敎勿限官品勿論時散皆得實封以聞又令諸道監司諸州守令以至閑良故老大小兩班苟欲言者悉陳無隱轉達  天聰則下情上達而無壅蔽之患矣恭惟  殿下平其心易其氣日坐正殿開經筵而接論道之臣商確古今講明治道以植邦本奮武威而申吹角之令以嚴軍法以肅人心以備不虞可也若徒修省恐懼　膳自責則於事無益於氣有損臣竊爲  殿下實拳拳焉   上頗然之乃出冊府元龜于朝啓廳示以所載天子祭天地諸侯祭山川之語六曹判書及代言等啓曰此卽禮之常也遇旱而祈天其亦可哉於是命季良製祭天文諭以自責之意甚悉季良製進稱旨賜廐馬一匹季良惑佛　{諂}神拜天禮星無所不爲至於力主東國祀天之說非不知犯分失禮徒欲以强詞奪正理耳
31권-태종-16년-6월-1일-3문단
○祈雨於  社稷  宗廟
31권-태종-16년-6월-1일-4문단
○戶曹上節用條件啓曰各司上直宣飯及司譯院訓導官料各道都觀察使都節制使飯米每一日三升隨陪伴　一時中米一升各官敎授官學長　給各州判牧事伴　料皆除之又啓今年旱氣尤甚宜節用以備救荒入直內禁衛內侍衛別侍衛三軍鎭撫及上大護軍護軍亦以甲士例食代何如  依允傳旨六曹曰古者遇水旱雷電則必行寬大之政務行寬大惟其時矣六曹臺諫同辭啓曰雖犯死罪  殿下亦皆宥之寬大之政無以加矣是實在下之所召但臣等耳目有所未逮耳當退思以聞
31권-태종-16년-6월-1일-5문단
○命中外可爲勸戒之事書送春秋館以爲恒式從春秋館之啓也
31권-태종-16년-6월-1일-6문단
○罷遣都城衛直宿
31권-태종-16년-6월-2일-1문단
○壬戌世子出內朝啓廳　啓事
31권-태종-16년-6월-2일-2문단
○除拜檢校官旱甚  上憂之問六曹曰欲除拜無祿檢校可使人人喜悅乎僉曰必喜之矣乃傳旨六曹臺諫承政院及二品以上各擧年六十歲已上可爲檢校漢城尹者乃除檢校漢城尹一百三十四工曹　議四十七判司宰監事十八監正六副正二十漢城少尹十三漢城判官十司宰注簿七十九以各司箇月已滿吏典授檢校注簿者四十又以李愉爲　海道兵馬都節制使兼判海州牧使
31권-태종-16년-6월-2일-3문단
○罷中外號牌
31권-태종-16년-6월-2일-4문단
○除今年　{商}賈月稅  上曰司僕寺牧場外各處牧場亦使農民修補實爲未便自今各其境內守令計其頹落處長廣傳報兵曹兵曹以馬匹入放人員職名及馬匹多少量宜計出丁夫差官監督修補以爲恒式
31권-태종-16년-6월-2일-5문단
○戶曹判書成發道請罷遣國學生徒欲省生員寄齋供億之費也
31권-태종-16년-6월-4일-1문단
○甲子太白晝見
31권-태종-16년-6월-4일-2문단
○世子出內朝啓廳　啓事下敎曰三諫不聽則去古之法也今大小臣僚及臺諫刑曹凡諫言上　{疏}三度外亂雜申請有違古制且於衆所見聞亦甚未便自今有如此人員則以敎旨不從論罪
31권-태종-16년-6월-4일-3문단
○復國學生徒議政府　贊尹向上　{疏}曰伏觀  殿下憂旱軫慮之至日中乃食不遑　養正恐  聖體不調臣對食忘　不覺涕零敢以管見庸陳數條一方今敦化致治之道裕國足民之具靡不擧行苟有及民之弊悉皆　革纖毫無遺焉  殿下畏天勤民之仁至矣盡矣而旱魃之災若此之甚臣恐監司守令不體宵　之慮或有乖於養民之方也焉知旱災之致不由此者乎乞於廷臣擇賢有德者分遣諸道　盡財成輔相之道嚴明黜陟殿最之法一近日戶曹以節用乞罷國學雖是省費之道其於育才之義誠爲未便縱未能充養額數願令成均仍舊養育毋致聖廟空廢以敦敎化之本一少不更事之人不可授之以事而年幼子弟因父兄之蔭備員庶官者有之乞皆停罷以重庶務  上覽之命生員還入學依舊供給
31권-태종-16년-6월-4일-4문단
○命判左軍都摠制府事崔　祈雨於興天寺舍利殿造草龍一身九頭十餘聚僧一百設祈雨精勤有一僧燒指  上謂有誠賜紵麻布各二匹
31권-태종-16년-6월-4일-5문단
○命安城府院君李叔蕃出居農庄初  上召右議政朴　兵曹判書李原諭李叔蕃所犯之罪時  上憂旱諸大臣日進爭獻　災之議　　奔走淑蕃托疾累月不詣闕是日傳旨承政院曰叔蕃近來何不出入乎因數不敬無禮六事曰有如此之臣矣天何雨乎在代言徐選曰去五月二十五日臣適以講武常所一定承命至叔蕃第叔蕃曰今日政事何如　{答}曰朴　爲右議政叔蕃有不豫色然曰　嘗在吾下命通者也其心必以謂何捨我而擧　也會三功臣右議政朴　等上　{疏}曰孔子曰事君盡禮又曰臣事君以忠若爲人臣而無禮不忠則罪莫大焉叔蕃偏蒙  上恩宜盡忠盡禮以報萬一  上嘗召漆城君尹抵戒以毋爲朋黨而抵傳於權緩辭連叔蕃緩遂通其言叔蕃聞之心懷憤怨入覲內殿見于辭色爲　贊議政府時與政丞河崙入坐  上前叔蕃先出崙留啓國政叔蕃潛伏階下竊聽以有疑貳之心也  上將講武于泰安之時叔蕃以政丞河崙之言進告曰蓴堤鑿渠衆論紛　可否未定幸  上親監裁斷其後  上幸其地與諸大臣議之叔蕃侍側獨不言  上問至再三亦不對焉盖懷反覆之心也無咎無疾自伏其辜實由宸衷所斷叔蕃入告曰世子其不厭臣乎厥後數日謀於文城君柳亮俱詣闕乃告曰臣等自今願常見於世子無乃有今將之心乎其爲無禮不忠甚矣伏望命下攸司鞫問其情明斷其罪以爲後來無禮不忠者之戒  上乃使禮曹右　議鄭孝文傳旨于叔蕃數其不敬之罪仍命從自願出居于延安府司憲府大司憲金汝知等上　{疏}略曰大臣雖自願之處居于外方則所係匪　{輕}願令攸司鞫問所犯以置於法司諫院右司諫大夫朴竪基等上　{疏}曰竊惟勳舊之臣國人所瞻凡有出入莫不知之李叔蕃遭遇  聖明位至一品遽令放于外方而人莫知其所犯伏望  殿下命攸司鞫問其由使人人曉然共知刑曹判書安騰等上　{疏}曰臣等聞近日三功臣詣闕上書未知其故繼而聞李叔蕃出于門外乃知功臣上言請叔蕃之罪也叔蕃以定社佐命功臣位至極品寵眷有加若其所犯不干  宗社三功臣焉敢請其罪乎然而  殿下只令出居于外一國臣民罔知所犯無不驚駭臣等以謂雖士之微者有罪則必下攸司推鞫定罪國之常典也　勳舊大臣如叔蕃者乎願  殿下命攸司收其職牒鞫問情由明正其罪以戒後來不聽
31권-태종-16년-6월-5일-1문단
○乙丑太白晝見
31권-태종-16년-6월-5일-2문단
○禮曹上祈雨啓目一文獻通考內四月後旱則　祈社稷山林川澤就故處大雩舞童十四人皆服玄衣爲八列各執羽　每列歌雲漢詩曹曾使齋郞習誦雲漢篇今雩祀圓壇請歌之且於望祈北郊及就風雲雷雨三角山漢江木覓社稷  宗廟雩祀祈雨祀亦皆歌之一董仲舒祈雨之術曰閉南門縱北門盖亦達陰之意請閉都城南門開北門何如一董仲舒曰旱則令郡邑以水日令民禱社稷又曰家人祠戶且將此法令外方民就祈里社亦令中外家人祠戶祈雨  從之
31권-태종-16년-6월-5일-3문단
○御便殿引見漢平君趙涓兵曹判書李原工曹判書閔汝翼及代言徐選李明德等  上諭以李叔蕃不敬無禮之罪選因啓曰近因旱乾朝啓公事  殿下不自聽斷命與世子同議一定啓聞實爲未便請復如故不聽
31권-태종-16년-6월-6일-1문단
○丙寅臺諫刑曹交章請李叔蕃之罪至暮又詣闕請曰三功臣封章請叔蕃之罪是必事關  宗社不忠不敬之罪然大小臣僚未知罪名乞下攸司明正其罪  上曰叔蕃有錯誤事故我與三功臣共議而放逐之使自警戒且予不爲公事欲爲之則可與六曹共爲之時  上不親視事故有是語再請曰雖小事僉望  殿下裁斷　此大事六曹安敢爲之叔蕃不忠則當置於法若其罪　{輕}則隨宜區處宜下攸司明正其罪  上曰予豈不慮此予之不聽亦慮之熟也安騰啓曰  殿下視叔蕃如子恩渥至重也尙懷不忠之念　今出居農舍其憤憤不忠之心宜益深矣如此之人豈可使一日延留乎請下執法明正其罪使國人曉然知之  上曰旣出于外烏得無罪予將明正其罪
31권-태종-16년-6월-7일-1문단
○丁卯復行雩祀圓壇祭命左議政柳廷顯爲獻官是日大雨
31권-태종-16년-6월-7일-2문단
○命前全羅道水軍都節制使洪有龍南原付處先是命囚靑夫女之孫女召史及丁香于義禁府命　贊尹向代言徐選爲委官與臺諫　其所訟奴婢根脚丁香有龍之妾也以有龍强辨稱爲誤決　下獄  上傳旨六曹曰召史女所訟宜當明正戒後且曰丁香奴婢之事非呈狀於司憲府亦非擊鼓申聞也但丁香楊言黃判書使用無根奴婢予聞此語下義禁府推之丁香已服罪而有龍猶以爲二條上位不知故下有龍憑問有龍亦已服招矣乃命照律且曰事關  宗社外宜從寬典兵曹判書李原啓曰有龍雖不識理已爲宰相値憂旱之時亦宜恐　乃欲以非爲是當如律施行義禁府啓有龍罪照律當杖一百徒三年  上以  太祖元從功臣只令從自願付處
31권-태종-16년-6월-8일-1문단
○戊辰御便殿引見議政府六曹賜酒入直大小臣僚以喜雨也議復行木覓漢江風雲雷雨等祭禮曹判書趙庸啓曰時方有雨不可以雲霓不作草木枯槁書于祝板戚諸鬼神雨如不足則更卜日改祝文  上然之
31권-태종-16년-6월-9일-1문단
○己巳功臣昌寧府院君成石璘等上　{疏}請李叔蕃之罪使知申事趙末生傳旨曰勿復有請石璘曰天地間只有君臣父子耳臣等見此人不忠無禮安敢默默  上之欲保全功臣孰不感戴然此人所犯不小不可保全晉山府院君河崙曰叔蕃不忠無禮見於言行久矣今各以所見書上不臣之實尤爲明白宜正其罪　國人曉然共知　元勳大臣一朝放逐而不明其罪則國人疑之實爲未便右議政朴　曰曾有  上敎此人之罪豈有加於李稷乎然臣等所見殆有甚焉  上曰內禪予心也非叔蕃之謀也仁海之亂國人皆駭豈獨叔蕃叔蕃性本狂妄行事屢致差誤非心有所銜而然也不可失信於人也
31권-태종-16년-6월-10일-1문단
○庚午議政府左議政柳廷顯等上書書曰功臣有犯關係社稷當以法論載諸誓文今三功臣將叔蕃所犯上書申請臣等竊謂其罪當以法論止令置之於外伏望  殿下斷以大義依允施行
31권-태종-16년-6월-10일-2문단
○司諫院上　{疏}曰臣等伏覩  王旨三諫不聽則去三諫之後更諫者抵罪然事有可言有言責者所當累請又如關係  宗社則豈可拘於三諫而止哉司憲府亦上　{疏}曰竊聞聖王莫不倚諫諍爲輔治故謂臺諫爲耳目今降敎旨凡陳言上　{疏}三諫卽止此非聖朝可行之法也職在言路而　有可言者宜盡言以效涓埃　　而去將何適哉故人有面折庭諍牽　折檻亦有以死諍者原其心則皆愛君者也子之事父有過則諫諫若不入起敬起孝臣之於君亦猶是也若以三諫卽止爲國之典則臣子持祿容身之計非國家之幸也且開臣子諛　之風也
31권-태종-16년-6월-10일-3문단
○命除鄭道傳黃居正子孫禁錮
31권-태종-16년-6월-10일-4문단
○還給韓尙桓元恂職牒移置金訓于本鄕永同縣
31권-태종-16년-6월-10일-5문단
○六曹請進藥酒不許
31권-태종-16년-6월-11일-1문단
○辛未世子出內朝啓廳　啓事刑曹臺諫請於世子曰叔蕃之罪不細而國人未有知者當明示其罪故臣等立殿庭至日　者已二日未能上達是則臣等無格天之誠也然閉塞言路豈非明時之一欠乎世子問諸曹曰三省之言然乎皆曰然世子曰不可拒諫也卽入啓  上問六曹曰拒諫云者指何事歟兵曹判書李原對曰指此事也  上曰予不從也勿煩
31권-태종-16년-6월-11일-2문단
○下上護軍李順蒙于義禁府以順蒙使酒於闕內辱罵摠制崔閏德司宰監正趙瑞老也旣而釋之
31권-태종-16년-6월-12일-1문단
○壬申刑曹臺諫請李叔蕃之罪不允皆乞辭命趙末生傳旨曰若不去他國則可笑也
31권-태종-16년-6월-13일-1문단
○癸酉雨
31권-태종-16년-6월-14일-1문단
○甲戌命刑曹臺諫就職  上曰更無可去之國愼勿煩言
31권-태종-16년-6월-14일-2문단
○命給開城留後司四縣人蕎麥種輸白川平山新恩等官所儲而給之
31권-태종-16년-6월-15일-1문단
○乙亥大雨凡三日命進藥酒
31권-태종-16년-6월-15일-2문단
○上曰稽諸古典召致旱災專是藏氷不以時春不收骨自今十二月內藏氷春收枯骨永爲恒式且箭串牧場內今年牛馬多死宜拾骸骨於場外僻處深掘而埋置後日行幸時若有牛馬骨暴露則所掌埋置人論罪
31권-태종-16년-6월-16일-1문단
○丙子世子出內朝啓廳　啓事
31권-태종-16년-6월-16일-2문단
○上王至昌德宮  上迎入便殿置酒極　日暮乃罷
31권-태종-16년-6월-16일-3문단
○申船軍　用法  上曰京畿忠淸及慶尙左道蔚山藍浦以南與全羅道船軍等每年行船勞苦倍他三年一次大船五人小船三人　用慶尙左道長　以北及他道船軍一依續六典　用
31권-태종-16년-6월-17일-1문단
○丁丑開南大門閉北門北方土龍投諸水中
31권-태종-16년-6월-17일-2문단
○刑曹臺諫詣闕請李叔蕃之罪三日
31권-태종-16년-6월-18일-1문단
○戊寅命收早穀慮爲風雨損傷
31권-태종-16년-6월-18일-2문단
○復除拜檢校官吏曹啓各司吏典箇月已滿九品權務去官者授檢校七品七八品去官者授檢校六品成衆愛馬差十五年內六品去官人年五十以上者東西檢校五品五品去官人年六十以上者各依去官本品檢校其中前職未及去官者亦依吏典去官例西班檢職除授放遣四品去官者檢校正從四品上項人等各從自願從之成衆愛馬及各司吏典軍器監別軍等檢職除授去官者東西班幷五百餘人
31권-태종-16년-6월-18일-3문단
○召禮曹右　議鄭孝文就職孝文叔蕃之妻弟也憲府劾問叔蕃之所以出之故孝文不敢以實答爲憲府再劾故也
31권-태종-16년-6월-18일-4문단
○遣知司譯院事鄭喬管押唐人李名等十八名赴遼東被倭擄掠逃來者也
31권-태종-16년-6월-19일-1문단
○己卯大雨
31권-태종-16년-6월-19일-2문단
○革奉書局幷於尙衣院
31권-태종-16년-6월-19일-3문단
○日本志佐殿使人來獻土物
31권-태종-16년-6월-20일-1문단
○庚辰議政府諸曹及刑曹臺諫上　{疏}請李叔蕃之罪  上皆不覽傳旨曰叔蕃再同死地功旣重矣然事有　{輕}重予豈不思所以處之乎姑徐之
31권-태종-16년-6월-20일-2문단
○命　司僕馬料秋冬則大小馬皆黃豆一斗春夏則大馬五升小馬全除
31권-태종-16년-6월-20일-3문단
○領春秋館事河崙與知館事韓尙敬同知館事卞季良三分高麗史修改于其家崙招春秋館掌務金元老曰熱時每日會仕未便前朝忠定王以上史宜分爲三其一送我其一送知館事家其一送同知館事家則我等分覽竄定是年冬崙卒事竟未就
31권-태종-16년-6월-21일-1문단
○辛巳視事于便殿召見議政府柳廷顯朴　朴信尹向沈溫六曹判書李原黃喜安騰閔汝翼大司憲金汝知右司諫朴竪基等議增官制僉曰冗官可汰而不可增也  上曰吾欲革檢校之受祿者然其中年至七十而有功者授致仕　受祿何如僉曰可仍設小酌僉曰近日塞言路  上曰叔蕃性本狂妄間或無禮非心實然也今所以放之于外者予旣老矣後嗣子孫以爲父信用之人而任之或致差失也僉曰不忠之心蘊於中故無禮之失著於外
31권-태종-16년-6월-21일-2문단
○命收取李叔蕃功臣錄*券及職牒議政府左議政柳廷顯等上　{疏}曰臣等切謂三功臣累請李叔蕃所犯六事皆由不忠之心蘊於中憤怨之氣著於外殊失爲臣之禮敢爲今將之計罪固不容誅矣本府臺諫連章請罪而  殿下不賜兪允臣等竊惑焉自古姦雄陰畜異志人主知其惡而不能討則馴致其變者多矣願  殿下斷以大義明置於法以戒後來諸曹判書李原等上　{疏}曰臣等竊聞書曰天命有德五服五章哉天討有罪五刑五庸哉然則賞罰非人君之所得而私也夫人臣之罪莫大於無禮無禮之動實由於不忠李叔蕃內懷今將之心敢行無禮故功臣政府刑曹臺諫累次請罪尙未蒙允大小臣僚罔不缺望伏望  殿下體天命天討之義一依功臣政府刑曹臺諫之請以戒後來刑曹臺諫交章請曰臣等竊謂賞罰國之大柄而功過不相掩此古今之通義也李叔蕃以定社佐命之功位至極品  殿下殊待之恩至矣爲叔蕃者夙夜盡忠尙不能報其萬一也今三功臣詣闕請罪而　出關外臣等職掌邦憲未知其故各上封章不賜兪允仍諭臣等曰叔蕃予視之如子近有過失遣之于外待其改過將復召還更勿請罪臣等敬聞其命惻然有憾矣  殿下視之猶子叔蕃何不以事親之道事  殿下乎是則大小臣僚雖未知其所犯恐必罪干于  宗社也  殿下不治其罪而欲使改過此臣等所以缺望且有罪而無罰則彼必有反側之心矣大小臣僚未知其罪憤怨鬱結則非獨賞罰之不明氣化之不調亦係焉伏望  殿下下令攸司收其職牒問其所犯依律施行以正邦憲功臣昌寧府院君成石璘等上　{疏}曰臣等竊謂人臣之罪莫大於不忠不忠之心積於中則非禮之動著於身而非禮之言出諸口李叔蕃早蒙  上恩位至峻秩誠宜盡心盡禮以報萬一  上嘗以內禪之意諭及叔蕃叔蕃不以大義力陳不可乃曰天實爲之遂與無咎傳告諸大臣務欲成之又以仁海之言　成平壤君之罪幾至於死又  上嘗召尹抵戒以毋爲朋黨叔蕃傳聞之適被召入見有憤　之色  上有所問側面而不對  上與大臣圖議國政叔蕃隱伏階下潛聽乃出又  上講武于任實叔蕃請幸蓴堤觀開渠便否  上以農務將殷不聽而還及  上講武蓴堤與諸大臣議開渠叔蕃側面獨不言  上問至再三猶不對又告  上前曰無咎等被罪恐世子不悅於臣其後與柳亮同議轉聞曰臣等願自今數見於世子以此六事觀之其潛畜不忠之心敢爲無禮之狀至有今將之計者如此乞下攸司明正其罪以戒後來國家幸甚  上曰叔蕃不宜置於功臣之列其收取錄*券刑曹臺諫復交章上　{疏}曰臣等竊觀三功臣上　{疏}請叔蕃所犯六事皆非人臣所得爲也其懷不忠之心而有今將之計著矣臣等及政府諸曹相繼請罪  殿下不卽兪允只許收其錄*券臣等實有憾焉大抵爲人臣而罪在不忠則天地所不容王法所不赦豈宜保其爵位安於田里乎且叔蕃不可謂之無略不可謂之無勇以姦雄之如此幸免誅戮則後日之禍亦難知也伏望以  宗社爲計令下攸司鞫問所犯明正其罪以示國人垂戒後世乃  命收其職牒
31권-태종-16년-6월-21일-3문단
○慶尙道都觀察使李殷上箋賀喜雨  上覽之曰才得此雨而可期西成乎
31권-태종-16년-6월-22일-1문단
○壬午世子出內朝啓廳　啓事吏曹啓曰事其事者食其祿今檢校各品無其事而坐食天祿深爲未便乞罷之加設從一品判敦寧府事一正二品三軍都摠制各一從二品三軍摠制各一罷六曹　議各一置　判各一秩從二品以絶無其事而冗食天祿者  從之先是遣趙末生徐選于河崙第議罷置可否且曰晉山若以宰相加設爲不可則告之曰若不加設則相職不多如今革異姓封君而此輩必無置處皆有缺望之心冗官之汰待此輩安心之後續議施行今日之計必須如此末生等至崙第宣旨崙曰前朝盛時以省五樞七於國事無不足今宰相數至於百若又加設殊爲不可然  上之軫慮亦云可矣末生等復命  上曰晉山之言固是然當今之日須要如此乃令吏曹詳定其實崙之所定也
31권-태종-16년-6월-22일-2문단
○命議政府六曹臺諫各擧賢才  上曰水旱之災實由寡躬無罪黎民亦罹此患予甚痛之各擧堪任　理者其可當朝士者亦搜訪以聞
31권-태종-16년-6월-22일-3문단
○晉山府院君河崙上實封書  上引見趙末生屛左右示以崙實封略曰爲政之道莫大於用人用一君子則治用一小人則亂  上深知之然大姦外飾則雖至明亦難知之沈溫黃喜甚姦小人也不宜在政府與六曹且吏曹職掌銓選尤不可也末生讀畢  上曰晉山忠直之臣予尊其德義不謂臣下常以賓師待之然此實封予甚未便黃喜予嘗以一門待之　沈溫則  忠寧大君之舅也此二人有何不肖而　之如此之甚古人云君不密則失臣臣不密則失身大臣實封不可外揚然汝讀書識理儒生豈不知予密示汝之意乎汝往晉山之第問其故以聞末生至崙第問指黃喜沈溫爲姦小人之實崙對曰喜與溫本　　小人也前此喜與溫通同誤決李仲茂之奴婢喜又與洪有龍妾奴婢爭得安有人心而與人子爭其父奴婢之理乎此特一事耳姦不肖之事尙多臣豈不知其實而妄啓乎喜有舊勞溫是  宗室干連人廢棄則不可用於樞機則實不可末生還啓  上曰後當親見晉山更言
31권-태종-16년-6월-23일-1문단
○癸未雨
31권-태종-16년-6월-24일-1문단
○甲申以閔汝翼爲議政府　贊李之崇判敦寧府事鄭矩工曹判書沈溫左軍都摠制罷檢校官之受祿者除七十以上耆老爲致仕給祿初置六曹　判以李貴齡爲左議政致仕韓　右議政致仕姜筮贊成致仕權維　贊致仕孟思誠吏曹　判李春生兵曹　判朴習戶曹　判具宗之刑曹　判許稠禮曹　判李安愚工曹　判
31권-태종-16년-6월-24일-2문단
○吏曹啓各品致仕祿科依從前各品檢校祿科  從之
31권-태종-16년-6월-24일-3문단
○刑曹臺諫交章請李叔蕃之罪　{疏}曰臣等累次請正叔蕃之罪不賜兪允只令收還錄*券職牒臣等不勝隕越之至反復思之叔蕃所犯不忠無禮於  殿下至矣是則無君之心積於中者久故發於外者如此臣等聞子之不孝臣之不忠容於覆載者難矣釋此不誅將何以誡且書云　終賊刑春秋傳曰人臣無將將而必誅此臣等所以請之不已者也伏望  殿下體帝舜用刑之道法春秋討賊之義下令臣等鞫問治罪以戒後來
31권-태종-16년-6월-25일-1문단
○乙酉雨
31권-태종-16년-6월-26일-1문단
○丙戌世子出內朝啓廳　啓事  上見開元占有近臣行毒以請謁爲官則有霹靂之語乃授其書于世子以示吏曹判書黃喜兵曹判書李原且使傳旨曰方今雖司直副司直如此除授者無之
31권-태종-16년-6월-26일-2문단
○命京中及城底十里災異之事直告承政院如雷震火災怪異之事
31권-태종-16년-6월-26일-3문단
○罷泰安講武所  命李原曰講武所以橫川平康平山等處鵲川以東永爲常所非以耀武乃講坐作行陳也原曰此三所無禽獸之地願以泰安海州爲常所  上曰泰安海州土地沃饒可許耕農且道路阻隔予恐後世好武之君從獸無獻遠事遊逸也自今聽民耕稼　不閑曠其常所外私獵耕稼濫禁守令論罪
31권-태종-16년-6월-26일-4문단
○兵曹啓其人苦歇輪番之法各道各官其人元數四百九十名內苦役處其人三百餘名歇處其人一百餘名每年正月初一日分定終年立役苦歇不同以其人元數分爲四番三朔相　{遞}苦歇處輪次定體依允
31권-태종-16년-6월-26일-5문단
○命給鄭津職牒道傳之子也
31권-태종-16년-6월-26일-6문단
○刑曹臺諫請李叔蕃之罪  上曰勿復更請
31권-태종-16년-6월-27일-1문단
○丁亥御便殿視事  命六曹臺諫曰柳思訥忠於我而見惡於人近日雖犯罪非其本心乃陷權緩之術中予欲召用其勿沮止大司憲金汝知等上　{疏}曰臣等切謂信賞必罰有國之常經激濁揚淸攸司之職分臣等職在憲府其賞罰不　{明}淸濁不分皆所當獻替者也近臣柳思訥在  天顔咫尺交結異類謀利恣欲蒙蔽  天聰濁亂士風揆之于律則當置極刑特從寬典其於信賞必罰之義何如　今思欲召還臣等未審其可也縉紳朝士豈不缺望其於進君子退小人之義何如　思訥於今年三月被罪未閱數月其遷善幾許思訥旣蒙  聖恩得保天年於思訥至矣伏望置之邊表以勵士風  上覽之曰然則不可速召
31권-태종-16년-6월-27일-2문단
○命置前朝八位守陵各二戶禮曹啓謹稽古典唐立高辛氏帝堯帝舜夏禹殷湯周文王武王漢高祖之廟以春秋二時致享宋乾德四年大昊炎帝　　高辛唐堯虞舜夏禹殷湯周文王武王漢高祖後漢世祖唐高祖太宗各給守陵五戶　其他役春秋奉祀歷代帝王陵州縣常禁樵採洪武禮制歷代帝王陵寢以春秋二仲致祭乞依古制前朝八位依已定儀式只於春秋二仲致祭又於其陵*塚給守陵二戶皆免他役常禁樵採  從之
31권-태종-16년-6월-28일-1문단
○戊子御便殿視事世子　啓事  上謂諸卿曰每遇水旱之災上下敢爲修省悉爲可　至於原有罪之囚除可行之法是豈　災之道也古人云近臣行毒以請謁爲官則有霹靂誠宜同心戒　以致和氣又曰銓選之法實難以公功臣子　二品以上子　則已蒙蔭職其他可爲登仕者若學生之類何以知之門蔭之法亦未可謂之盡公吏曹酌其可行之法以聞趙末生啓曰臣謂銓選之法記功臣子　之名爲一冊二品以上子　爲一冊各品保擧爲一冊藏之吏曹當詮選之時進  上前  上擇可任者命　用然後稱旨　用則在下曉然共知  上德而無請謁之風  上甚嘉之
31권-태종-16년-6월-28일-2문단
○命七十以上兩府除　朝啓朝衙及差充獻官
31권-태종-16년-6월-28일-3문단
○震慶尙道龍宮人末應乞
31권-태종-16년-6월-28일-4문단
○對馬島宗貞茂使人請造　{塔}之資
太宗恭定大王實錄卷第三十一

太宗恭定大王實錄卷第三十二
32권-태종-16년-7월-1일-1문단
●十六年秋七月庚寅朔  上奉迎  上王于慶會樓獻壽唱和極　以  上王誕辰也世子諸宗親皆侍宴仍賜酒入直大小臣僚令甲士及防牌軍角鬪以挺又使爲手搏　而觀之
32권-태종-16년-7월-2일-1문단
○辛卯淡白氣周圍木星或現或無
32권-태종-16년-7월-3일-1문단
○壬辰成均館進新松子賜酒及乾魚肉
32권-태종-16년-7월-3일-2문단
○刑曹臺諫交章請卒文城府院君柳亮之罪　{疏}曰臣等聞不忠之臣身無存歿時無古今皆得而致討也亮與李叔蕃轉聞于上曰以無咎之故世子不悅於臣願自今數見於世子此何心哉爲  殿下之臣者當忠於  殿下不可他求也其潛畜不忠之心從可知矣願與前日所申叔蕃之罪俱置於法以爲後世懷貳心者之戒  上曰亮不可比於叔蕃爲人性勁而言直無罪也若以亮爲有罪則雖彼神魂豈不痛惻以此罪之必傷和氣水旱凶災正由此等之事安騰曰謂亮爲無罪臣等未知其可也人臣而有貳心者烏得無罪  上曰亮不如叔蕃亮止此一事耳亮之無罪斷無疑也亮之心予固知之叔蕃亦非有貳心者也年少之時堅持其操近者性狂而闊用是放逐與亮欲從世子之計亦非有心也曾與閔氏特立閔氏已亡故爲自安之計言於予予固沮之叔蕃與亮雖從世子從子又何疑哉金汝知曰有貳心者不以法斷之切爲惜之  上曰罪之有無言之已詳卿等尙敢言之是執法官故也知其不聽而再三言之是何意歟叔蕃罷職黜外收職牒錄*券叔蕃之罪亦云足矣
32권-태종-16년-7월-3일-3문단
○分遣行臺監察於京畿左右道禁私放牛馬也
32권-태종-16년-7월-3일-4문단
○遣人行嶽海瀆諸山川立秋後報祀祭
32권-태종-16년-7월-3일-5문단
○改  宗廟祝文規式禮曹啓曰祝文承前朝之制稱某謚大王某謚王后之靈於王后不稱氏謹稽古典儀禮小牢饋食祝文云用薦歲事于皇祖伯某以某妃某氏配開元禮享大廟祝文云敢昭告于皇考大聖眞皇帝皇妃昭成皇后竇氏朱文公家禮祝文云敢昭告于皇高祖考某官府君皇高祖　某封某氏乞依古制先王先后不用之靈二字於先后稱某氏又按小牢饋食祝文云敢用柔毛剛　嘉薦普　開元禮享大廟祝文云以一元大武柔毛剛　明　　合　箕嘉蔬嘉薦醴齊朱文公家禮祝文云敢以潔牲柔毛　盛醴齊註曰淸酌庶羞洪武禮制社稷祭祝文云謹以牲帛醴齊　盛庶品今於用牲幣之祭汎稱淸酌庶羞似違其實乞依古禮及時王之制凡祭用牲幣則云牲幣醴齊　盛庶品不用幣則云牲醴庶品不用牲幣則云淸酌庶羞祝文內辭意重疊及未備者亦許更改撰述宗廟之祭國之大事其禮文子孫萬世所當遵守必　酌古今務合乎中今  五室酌獻後泰階再拜有乖於唐宋之禮又乖於時王之制洪武禮文雖無宗廟之禮然於社稷山川文宣王皆無酌獻後拜則豈於  宗廟酌獻獨有拜乎乞除泰階再拜之禮一依時王之制奉敎依允其  宗廟五室酌獻後泰階再拜依已定儀式
32권-태종-16년-7월-3일-6문단
○命議政府六曹議送通信官於日本便否志佐殿使人請遣通信官  上曰昔聞彼有送還本土被擄人之語備送唐艦二三　彼只送男女幷七人我國墮其術中今亦曰有被擄人仍求通信官未知所以宜語之曰爾送被擄人則我當備糧修艦以送豈可未知多少妄遣通信船乎爾還而報以被擄人多少然後當遣通信官仍令政府六曹議得贊成朴信等皆曰  上敎是矣
32권-태종-16년-7월-3일-7문단
○賜宗貞茂米豆各百石貞茂遺平道全書曰力禁賊船毋犯朝鮮之境仍求給米朝議以論功求米甚爲不可趙末生啓曰道全亦云貞茂之書辭甚不恭不敢以聞只啓其求米之語  上曰許之如何仍令六曹議其多少金汝知曰宜與百石李原曰宜與二百石餘皆曰百五十石  上從原議
32권-태종-16년-7월-3일-8문단
○養獐鹿于景福宮後園傳旨廣州牧使令才人張先率其徒生獲以進
32권-태종-16년-7월-3일-9문단
○流星出貫索入　狀如梨
32권-태종-16년-7월-5일-1문단
○甲午御便殿視事啓事畢六曹臺諫皆出代言後  上謂趙末生曰速令伐木于忠淸道泰安串聽人民入居耕墾因極論講武不可遠行之弊曰君若遠行講武則臣下雖非之豈得而止之哉李伯持曰臣於驪興王親見之  上曰方今臣下無奸猾者若無知武人乘間作事則禍在不測悔予前日海州任實泰安之行因命於圻內更定講武常所命兵曹曰講武不可廢以國無苑　近來不得已講武於遠地稽諸古典歷代講武之所皆在近地以迷原楊州加平朝宗永平等處爲一所平康鐵原安朔等處爲一所臨江牛峯松林開城海　江陰等處爲一所橫城等處爲一所定爲常所隨歲　　相爲講武私獵一禁廣州揚根等處亦依前例堅禁私獵從前已耕之田勿禁只禁新墾伐木
32권-태종-16년-7월-5일-2문단
○收鷹牌以其因放鷹多傷田穀也
32권-태종-16년-7월-5일-3문단
○遣承文院校理曹崇德于平安道推刷上國流移人遣還遼東
32권-태종-16년-7월-5일-4문단
○召柳思訥還京
32권-태종-16년-7월-6일-1문단
○乙未世子出內朝啓廳　啓事
32권-태종-16년-7월-8일-1문단
○丁酉賜趙愼言米豆各五石  上謂左右曰趙璞子愼言之妻懷安之女也其生甚艱若飢死則予雖不救國家豈不救乎  上王無繼嗣而佛老  上王不謂之子亦不謂之非子璞爲  上王之臣何以謂之非子乎但其母璞之一族耳  上王封予爲世子後佛老爲僧已終天年趙璞子孫禁錮可否各言其志李原黃喜等對曰璞不知天命所歸  上王不謂之子璞先謂之子非矣  上曰非璞先謂之子不告以非子過矣如此之事予垂陰德至暮傳旨承政院曰愼言艱難給米豆各五石旣而又曰卿等以爲趙璞愼言有罪予亦知之予非見愼言也乃見姪女欲令還受其父科田而爲敦寧府官受祿而生仍遣趙末生于成石璘河崙柳廷顯第洪汝方于南在朴　第議其可否石璘曰愼言非獨懷安之罪父璞罪干  宗社臣不敢以除授聞崙廷顯等亦以爲不可崙曰璞罪累  宗社愼言保其首領足矣豈可列於縉紳朝士之閒哉懷安之罪如彼  上以友于之心雖授其壻以官臣心以爲欲置於法獨南在以爲可是日俱啓其言  上曰衆皆不可焉得除授
32권-태종-16년-7월-8일-2문단
○朴信黃喜等啓曰今年禾穀之盛近來所無安騰啓曰今年橡木亦多結實  上曰雖云盛矣京圻予所知也予見周禮有曰　年不侈有餘凶年不苦不足是量入爲出而節用也然國有積蓄則但不飮酒爲樂耳其依例事不必　也
32권-태종-16년-7월-8일-3문단
○復  文昭殿  濬源殿  健元陵  齊陵四時大享祭  上曰四時大享獨於  宗廟行之不可亦欲行於  健元陵  文昭殿  濬源殿  齊陵何如河崙啓曰以正法止祭  宗廟可也若欲　行寧失於厚亦非大失也  宗廟祭止  五室祖父喪服異制此乃親親之殺遂命復行
32권-태종-16년-7월-8일-4문단
○司諫院上　{疏}　{疏}曰臣等竊惟人臣之罪莫大於誣上行私柳思訥幸蒙聖恩得居近職衣食之奉不爲不足而蒙蔽  天聰以濟己私原其心術之陋猶見唾於市井之人宜置於法以快士夫之望  殿下以好生之德特垂寬典只收職牒放逐于外臣僚之心猶以爲嫌曾未數月諭臣等以召還之意憲府上　{疏}陳其不可而  殿下輒降兪音臣等深以爲喜未幾召還　　面於都人之中臣等不得不爲之憾焉伏望  殿下一依前日憲府之請復逐遐方以戒後來  上曰諫官非中朝之臣亦此國之臣也予誰親誰　思訥以其米易換國米又聽權緩之言其事雖非然其爲人言直以予之故多聚訟言負大罪之人固不可用而如此　{輕}罪人亦不用可乎古者豈無用如此罪人耶予嘗召來憲司封章以爲速召故留其章於承政院思訥旣來予不任用但在於家予於思訥實無私情
32권-태종-16년-7월-8일-5문단
○以禮曹郞官一員兼檢詳條例司檢詳官禮曹啓檢詳條例司文書謄錄其任匪　{輕}其在議政府擇人授任自移屬本曹之後惟差錄事所任陵夷乞以本曹郞廳一員兼檢詳以專其任  上曰可受點差任
32권-태종-16년-7월-8일-6문단
○以僧人自己婢妾所生屬補充軍從刑曹之啓也
32권-태종-16년-7월-8일-7문단
○吏兵曹上子弟　用之法  上曰功臣與二品以上以子壻弟姪及所知一族薦擧則可矣以其非所知人薦擧則是有似請謁不可以一人單子　用然仕路不通故曾命呈于吏兵曹若取才則仕路不通似不必取才也金汝知啓曰各以子弟薦擧則或有不才者請依  太祖成憲以七事取才　用  上曰用之而不能則已之且其不才者臺諫不署告身可也乃命吏兵曹更議之吏曹啓二品以上子孫及壻詳書年甲才幹呈本曹謄錄姓名考其年之壯弱隨其文武所宜啓聞　用外二品以上稱臣單字一禁三品以上及曾經臺諫政曹子弟一依續典所載年十八歲以上有才幹者令大小官薦擧幷錄內外祖父職名呈本曹以書　律試其能否方許　用以杜請謁之門俱通書　律者爲一等通二藝者爲二等只通一藝者爲三等亦許　用兵曹亦啓功臣及二品以上子孫及壻有武才者令單字進呈謄錄姓名啓聞　用三品以下各品子弟年十八以上有武才者亦令大小官薦擧幷錄內外祖父職名呈本曹以騎步射弄槍武經試其能否俱能者爲一等能二藝者爲二等能一藝者爲三等每年春秋取才謄錄姓名軍職有闕則啓聞　用二品以上稱臣單字一禁皆  從之仍命吏曹判書黃喜曰吏曹受敎功臣及二品以上無弟姪其同生弟與三寸姪可令幷錄于單字於前受敎添弟姪二字
32권-태종-16년-7월-8일-8문단
○吏曹又啓自今前銜　外亦錄職名置簿然前銜　外更事未久能否難知必待六品以上無時薦擧憑考　用如有不稱職者當身與擧主論罪何如  從之
32권-태종-16년-7월-9일-1문단
○戊戌世子出內朝啓廳　啓事二日
32권-태종-16년-7월-9일-2문단
○御廣延樓置酒慰知敦寧府事韓長壽以還自北京也世子宗親侍宴酒　  上令止樂召趙末生講論洪範陰陽之理
32권-태종-16년-7월-11일-1문단
○庚子復各司奴婢刷卷色以左議政柳廷顯贊成朴信恭安府尹李潑漢城府尹李之剛爲提調
32권-태종-16년-7월-11일-2문단
○命還給趙瑚屬公奴婢因瑚妻盧氏上書也
32권-태종-16년-7월-11일-3문단
○賜米飢民西部住年八十餘獨女三人及中部住獨女三人申呈曰無夫無子息但因賑濟以延性命今無賑濟濱於飢死命賜米各一石
32권-태종-16년-7월-12일-1문단
○辛丑視事于便殿前知梁山郡事曹由仁以其奴婢事上書求免己罪  上覽之敎代言曰卿等輒啓此等書何也古之實封如此書云乎哉若生民利害社稷安危則實封可也古之實封有密事則至於皇后太子之事無不言之爲國家計也近者每以免罪上書是無他擊鼓而事不實則其罪匪　{輕}故姦人欲免己罪之計也自今勿啓如此書嚴立其法令六曹議得又命執義河演立法以聞且敎曰欲辨寃枉者擊鼓有關於民生  社稷之事皆實封以聞陳言倣此啓事畢趙末生後  上曰懷安有女欲擇人嫁之卿宜擇之且曰趙愼言如不可用則欲賜米何如末生對曰爲女擇壻則聞命矣若愼言者非獨懷安之故其父璞敢發不忠之言雖終身不可用也以私恩賜米則可矣用之則於公義何如  上曰璞之事卿固不知耶非璞出不忠之言有人以他人之子爲  上王之子璞聞是語不卽辨焉罪也非璞揚言  上王之子也末生曰雖然愼言當死而不死豈有復用之理乎  上曰予固不用且懷安之事亦二三人操弄誤導也非本心也末生對曰雖千百人言之豈可　{輕}許以爲之到今得保首領  上恩也昔周公誅管蔡豈其私耶爲天下社稷計也  殿下何不以周公之事處之乎  上曰周公之事予知之矣卿之言是也末生再請  上　之曰已知矣
32권-태종-16년-7월-12일-2문단
○司憲府啓初設申聞鼓欲令時政得失民間利害與自己訴寃者亦皆得上言今大小人員其不緊私訟亦不擊鼓而實封申聞有乖盛典今後有國家可言事依前例或擊鼓或實封皆令申聞自已訴訟事除實封依曾降敎旨擊鼓申呈違者令本府糾理  從之
32권-태종-16년-7월-12일-3문단
○司憲府又啓外方人吏每年正朝進奉是四方朝賀之禮其所納紙禮曹公然受用有乖執贄修禮之義願自今以供國用  上曰所納紙磨勘禮曹一年公事所用而納之其鄕吏姓名每正朝開寫啓聞
32권-태종-16년-7월-12일-4문단
○平安道都安撫使獻　三連
32권-태종-16년-7월-12일-5문단
○吏曹復啓追贈法前受敎內兩府以上追贈考　父對品祖曾祖各　{遞}降一等　　同然　{遞}降等次未定今後追贈　{遞}降每品降等又永樂元年受敎六品以上有功國家許追贈祖父不及曾祖考　乞依祭三代禮曾祖考　　追贈  從之
32권-태종-16년-7월-13일-1문단
○壬寅震慶尙道安貞縣吏林抹
32권-태종-16년-7월-13일-2문단
○世子出內朝啓廳　啓事三日
32권-태종-16년-7월-13일-3문단
○日本國九州節度使使人來獻土物
32권-태종-16년-7월-15일-1문단
○甲辰命右議政朴　祭圓壇報得雨也舊例祈報皆序於小祀至是以祈用盛樂報亦如之用大牢
32권-태종-16년-7월-16일-1문단
○乙巳　海道遂安人金元吉獻鷲鳥一雙不受賜楮貨十五張而遣之
32권-태종-16년-7월-16일-2문단
○　習大平簫人初二十九人　省十九名
32권-태종-16년-7월-16일-3문단
○命忠淸江原　海道所貢眞麥八月漕運以爲恒式
32권-태종-16년-7월-16일-4문단
○兵曹判書李原請造射廳  上曰*予觀文獻通考古者講武所以隸武備因以爲春蒐夏苗秋　冬狩四時之田今觀冊府元龜大閱則造家而君王親往公卿大夫以至庶人皆侍衛而射毛毬仍命相射廳基
32권-태종-16년-7월-17일-1문단
○丙午賜藥及酒于京圻都觀察使禹希烈以有風疾也希烈上箋謝
32권-태종-16년-7월-17일-2문단
○賜白苧布于六代言各二匹以夏月所服專用麻布而無他色故有是賜使之染彩以服之仍命　臣之服或用深藍色或紅黑色苧麻交織麻布各從自願須及來月初一日服之
32권-태종-16년-7월-17일-3문단
○臺諫刑曹請李叔蕃之罪三省請叔蕃之罪是月凡五次  上謂代言洪汝方曰可一言而止之仍敎曰叔蕃他罪可以勿論其一事則由性本狂直之致然廢爲庶人足矣乃指構成平壤君趙大臨之事也召叔蕃妻弟司贍直長鄭孝忠曰叔蕃不可獨居可使家屬同居于延安府農舍命豊海道都觀察使曰予聞使人守叔蕃安置之所其除之
32권-태종-16년-7월-17일-4문단
○命祝文謄寫用紙  上曰祝文用板用紙無大得失而予心以爲板本之供爲難禮曹　判許稠强以用板爲宜故從之耳玉川府院君劉敞對曰家禮云家無板用紙洪武禮制云用紙  上曰然則是不難自古有時王之制自今祝文書於紙而貼於板祭訖只焚其紙
32권-태종-16년-7월-17일-5문단
○定刑人之所禮曹啓刑人於東大門外實爲未便書曰戮于社社在右乞依古制以西小門外城底十里陽川之地古孔巖北邊更定常所  從之
32권-태종-16년-7월-18일-1문단
○丁未幸景福宮奉迎  上王置酒于慶會樓世子宗親侍宴令甲士及防牌相鬪以挺防牌不勝又命或手搏或爭走或騎射以觀能否賞賜正布綿布楮貨有差仍宴宰輔　臣爭獻聯句　甚語及老成之人不可棄也  忠寧大君曰書云耆壽俊在厥服  上歎其學問通方顧謂世子曰汝學問何不如是賜酒隨駕臣僚至昏乃罷
32권-태종-16년-7월-21일-1문단
○庚戌世子出內朝啓廳　啓事命趙末生傳旨六曹曰日本僧圓持欲造　　{齎}願文來請勸善予欲賜綿紬二十五匹苧布二十五匹又欲給米何如李原等皆爲宜朴信曰今若多與之後日持願文來者衆矣雖給五十匹足矣  上曰宗貞茂今已再請贊成之言然乃命賜　紬苧布幷五十匹
32권-태종-16년-7월-21일-2문단
○命同副代言李明德賜　于春秋館循舊例曝　國史也
32권-태종-16년-7월-22일-1문단
○辛亥命設忌晨齋於興天興福寺  上曰前此行先后忌晨齋於藏義寺然今閉藏義洞門輸米及往來有弊可於城內二寺互相設行以爲恒式
32권-태종-16년-7월-23일-1문단
○壬子琉球國通信官前護軍李藝還推刷國人爲倭寇所擄轉賣于琉球國者四十四人以來有全彦忠者慶尙道咸昌縣人也歲乙亥年十四被擄轉賣今隨藝還父母已俱歿欲追喪其親  上憫之賜　衣二單衣一正五升布十匹米豆幷十五石以遣之
32권-태종-16년-7월-25일-1문단
○甲寅改永吉道汝安府爲閭延郡始置知郡事
32권-태종-16년-7월-25일-2문단
○命給鄭道傳孫來及束黃居正子孝信等職牒
32권-태종-16년-7월-25일-3문단
○罷軍資注簿安鐵山職鐵山姦權知典醫助敎文典妻寶排刑曹請罪故也
32권-태종-16년-7월-26일-1문단
○乙卯月犯井東蕃南第二星
32권-태종-16년-7월-26일-2문단
○世子出內朝啓廳　啓事
32권-태종-16년-7월-26일-3문단
○大風損穀遣人省視箭串等處禾穀風損與否傳旨戶曹曰成熟禾穀不早刈穫致令風雨損傷守令以王旨不從論罪已曾下敎今聞京圻各官守令奉行不謹多有損傷推考啓聞來八月十日委送行臺監察擲簡如有已熟黍稷與早稻如前不穫風雨損傷守令從重論罪又於遠方八月望後分遣敬差官擲簡有如上項守令　從重論將此意行移各道知會仍命承政院曰予欲不失信於民遣行臺之日已近毋忘啓聞
32권-태종-16년-7월-27일-1문단
○丙辰作  宗廟祭器庫及宰牲房
32권-태종-16년-7월-27일-2문단
○兵曹啓考察司僕事宜啓曰司僕所養馬匹其致死及瘦弱生病者主掌官員依外方例論罪  從之
32권-태종-16년-7월-28일-1문단
○丁巳杖學生金敬一百其妻召史杖六十徒三年屬原平官奴婢初命義禁府臺諫代言同聽理召史奴婢事召史以爲誤決令其夫金敬書所志而自大　衝突儀仗駕前申訴  上敎承政院曰召史甚惡雖殺之天心豈謂殺無辜乎仍命承政院訊之召史曰以黃喜判書單字誤決承政院取辭以聞傳旨曰其事是則是聽理官員欺我其可乎其事非則不唯杖罪以衝突儀仗將置死罪乃命議政府義禁府漢城府刑曹都官代言共　之獄成啓曰申訴則本不實其謂以黃喜單字而誤決則誣妄其衝突儀仗之罪則當絞命減等只坐以事無寃枉　　辨明之罪
32권-태종-16년-7월-28일-2문단
○吏曹啓諸都監別坐　用之法啓曰革去年久諸都監枝色別坐功賞未蒙自訴者頗多然以一時功勞不論才品而　用則不稱其職民受其弊者或有之其屬成衆官者各於屬處將其時仕日數別仕加給循資　用從之
32권-태종-16년-7월-29일-1문단
○戊午罷　儲倉副使庾彦剛副丞金致唐職倉里有女名釋婢美姿色倉官皆欲私之彦剛媒以丘史先焉同僚猜之後致唐因小故拳歐言剛　又扶髮辱之刑曹推　以聞兩罷之
32권-태종-16년-7월-30일-1문단
○己未以趙秩爲左軍都摠制是日淸平君李伯剛之　李季　年十六拜敦寧府判官  上嫌其年少曰是毁法也代宮徐選對曰此非他例乃命吏曹判書黃喜曰自今封元尹正尹及除敦寧府官待年十五以上者
32권-태종-16년-7월-30일-2문단
○復分倂合郡縣仍舊京畿衿川陽川朔寧安峽麻田漣川金浦忠淸道溫水新昌全義燕　黃澗靑山全羅道扶寧保安皆復舊
32권-태종-16년-7월-30일-3문단
○新置大靜旌義二縣守令
32권-태종-16년-7월-30일-4문단
○慶尙道固城鎭海海水變爲黃濁凡五日
32권-태종-16년-8월-1일-1문단
○八月庚申朔
32권-태종-16년-8월-2일-1문단
○辛酉太白晝見  上曰近者有天變地怪故予觀古書賦　{斂}重則有天變地怪然賦　{斂}重則豈言官不言而　臣亦皆不言乎但每年遣敬差官踏驗田地損實雖古人之法意其未便也都觀察使都巡問使與守令亦如予意境內禾穀　盛則胡不喜焉且年　則何必爲民而不公乎縱有益於百姓其百姓亦非他國之人也若凶年則須遣敬差官分揀故前年亦遣今年則禾穀稍盛故予欲毋遣敬差官令都觀察使都巡問使分揀李原對曰雖遣敬差官非敬差官悉皆親審亦使守令與品官踏驗令觀察使分揀豈下前數乎如有不公者而後遣敬差官考察可矣黃喜對曰敬差官至則先問前數而相考是爲未便  上曰衆論如此則予將區處今歲稍稔各官田畓損實毋遣敬差官令守令踏驗後差遣官吏擲簡如有以損爲實以實爲損以荒爲墾守令依六典痛懲
32권-태종-16년-8월-2일-2문단
○命禮曹兵曹別試文武科  上曰過夏憂旱欲爲衆人所共喜之事將幸景福宮試文武科仍命注書告于河崙崙曰明年是式年且外方之人不及來則缺望請毋試新人而設重試科  上曰重試則予昔者已爲之矣其外方之人則來式年亦有之矣今姑將京中人試取以垂陰德可也文科則試對策武科騎步射弄槍耳仍曰移文禁外方人至徐選對曰但不召之耳不必禁之也命書雲觀擇日書雲觀以十八日二十二日聞  上曰  太祖生時遇三名日則獻壽今欲以十五日幸景福宮奉迎  上王獻壽仍試文武科是日吉乎否書雲觀以通吉對兵曹　判李春生啓臣嘗講武經七書位至二品尙不知兵今若但以騎步射弄槍而不試兵書則甲士皆爭赴試雖得人何以爲將帥乎請試武經七書及三經以上或以解文字者許令赴試  上然之於是兵曹進啓目今武科赴試人員始以八月初三日同訓鍊觀取才以兵書三經以上步射一百五十步騎射三革弄槍入格者許令赴試  從之春生又啓前此親試則三品以下赴試式年則四品以下赴試今將何從  上曰依式年例禮曹啓赴試生徒當姓名記錄之時除講文公家禮時散四品以下依前例許令赴試　着紗帽品帶經史時務策一道試取諸事依前例令本曹稽制司二員主之讀卷官兩府以上二員三品以上二員其收掌試卷官封*??官對讀官　依前例收卷限酉時  從之命吏曹各司員吏自願赴文武科者給試暇兵曹啓武科親試諸事依殿試例武選司主之　考官同　考官以兵曹堂上官訓鍊觀提調封箭官以訓鍊觀郞廳爲之赴試人武經通三書以上試取曾有敎其鄕貢則七書二百步中有能者方許赴試親試之時步射三箭用二百步及一百五十步七十步各一箭騎射三革一次弄槍一次分數依曾降敎旨皆  從之命禮曹聚四品以下及生徒等于成均館試義一道取五十人兵曹亦取五十人使赴親試
32권-태종-16년-8월-2일-3문단
○命禮曹給僧人度牒禮曹啓曰丙申七月以後自願爲僧者依六典捧丁錢給度牒七月以前削髮各宗大選外僧人來丁酉年三月晦日爲限良賤及在前度牒有無勿論除丁錢度牒成給丁酉四月初一日以後大選外無度牒僧人令所在官司執捉依律論罪其年七十以上勿給度牒  從之
32권-태종-16년-8월-3일-1문단
○壬戌幸景福宮奉迎  上王置酒于慶會樓世子宗親侍宴募甲士及防牌軍中有力者爲手搏　賜司直尹仁富米豆各五石以善手搏也
32권-태종-16년-8월-3일-2문단
○命軍器監造體大毛毬六以進
32권-태종-16년-8월-5일-1문단
○甲子封高麗末君恭讓君爲恭讓王遣使致祭于陵下從禮曹之啓也
32권-태종-16년-8월-5일-2문단
○命種桑于各道判通禮門事李迹上書曰農桑衣食之本天下古今之所共重也今年始設　室稍得其效收　種連三百餘張一處所養不過二十餘張且　事自桑葉未黃至明年三月依古法藏蓄可以得效願於各道桑　茂盛之地各置一室以近處居接各司及革寺奴婢三丁爲一戶屬役養蠶所在守令依　鐵之例掌之差曉事人敎而養之後爲歲貢則各道人民皆觀感　利蠶績成而歲貢足矣下六曹擬議僉曰若置蠶室於桑　茂盛之地奪民之利不無愁怨各道依山閑曠之地栽種桑　待其茂盛乃置蠶室故有是命
32권-태종-16년-8월-5일-3문단
○禮曹啓　祭發告祭法前三日城隍發告祭自今就風雲雷雨壇致祭從之
32권-태종-16년-8월-5일-4문단
○戶曹啓軍資義倉米穀收納事宜啓曰米穀及雜物大小人員以還上受出淹延不納或至二十年與盜用官物無異請分送漢城府義禁府督納今年十二月晦日內畢收如有不納者以敎旨不從論  從之於是軍資監員吏分爲四處請臺收納
32권-태종-16년-8월-6일-1문단
○乙丑命河崙及議政府六曹詳定各道貢物戶曹啓紵布綿紬木綿位田改詳定十升紵布每一匹旱田則二結五十卜水田則一結二十五卜九升綿紬七升木綿每一匹旱田則三結水田則一結五十卜綿紬木綿幷一千四十一匹位田二千二百九十三結水田二百九十三結
32권-태종-16년-8월-8일-1문단
○丁卯命各道水軍僉節制使各浦萬戶千戶從實仕　用兵曹啓曰受官敎後或有托故辭免自今未赴任者收還官敎且依守令例以實仕月數　用  從之
32권-태종-16년-8월-10일-1문단
○己巳改郡縣之號吏曹請改音韻相近各官之號乃以靑州爲北靑襄州爲襄陽寧山仍古號爲天安甫城仍古號爲眞寶甫川仍古號爲醴泉橫川爲橫城報令爲報恩又啓文科出身六品以上敎授官稱某官儒學敎授官　外稱訓導官生員進士稱敎導又醫學敎授官改稱某道醫學敎諭  從之
32권-태종-16년-8월-10일-2문단
○傳旨永吉道都巡問使進鷹子
32권-태종-16년-8월-11일-1문단
○庚午太白晝見
32권-태종-16년-8월-11일-2문단
○世子與三大君四駙馬兩元尹設享于  兩殿賜酒入直大小臣僚
32권-태종-16년-8월-11일-3문단
○命禮曹判書趙庸成均大司成尹會宗等取文科館試人初庸承命令諸生曰今日乃白日場至昏呈卷者百餘人三館告曰令以白日今旣日昏請督出之庸等不聽適月白諸生皆於月影下書之至二鼓呈卷者四百餘人曳白者二十餘人是試也自朝至于日　呼失賢而赴試者三十餘人後三日生員鄭之澹等五十餘人來自外方不及赴館試擊鼓申聞命漢城府試之取十五人幷許赴試
32권-태종-16년-8월-11일-4문단
○上王拜健元陵秋夕別祭也
32권-태종-16년-8월-14일-1문단
○癸酉幸慶會樓
32권-태종-16년-8월-15일-1문단
○甲戌親試文武科于慶會樓下奉迎  上王以觀之命晉山府院君河崙禮曹判書趙庸藝文館提學卞季良知申事趙末生判通禮門事李迹等掌文科試通訓以下皆令赴試從崙之請也
32권-태종-16년-8월-15일-2문단
○命世子行秋夕祭于文昭殿
32권-태종-16년-8월-17일-1문단
○丙子御正殿放文武科榜文科重試五人親試九人武科亦依此數以重試文科　{第}一名吏曹正郞金　爲直藝文館第二名藝文檢閱金　仁寧府丞第三名成均學諭鄭廣元敬承府丞第四名宗簿判官金　吏曹正郞第五名承文院正字安止司憲監察親試第一名鄭之澹爲右正言第二名金自敦承文院正字第三名金鉤司　直長以武科重試第一名副司直周孟仁爲護軍第二名司僕少尹李澄石第三名護軍吳益生皆爲大護軍親試第一名副司直李澄玉爲司僕少尹第二名學生許壽康副司正第三名副司正裵陽德司正又以尹仁富爲護軍賞其善手搏也
32권-태종-16년-8월-18일-1문단
○丁丑司憲府劾右代言李伯持初  上問六曹臺諫以民間早穀收穫之狀伯持啓曰守令或有以未熟之穀督民收穫者  上問爲誰伯持不能對  上怒之憲司劾問其故伯持對以醉中所聞不記言者爲誰
32권-태종-16년-8월-19일-1문단
○戊寅命增造慶源德恩兩倉
32권-태종-16년-8월-19일-2문단
○命戶曹量　諸道貢物
32권-태종-16년-8월-20일-1문단
○己卯對馬島宗貞茂及大內多多良道雄遣使請大藏經禮曹啓給馬僧錄司僧分遣大藏在處忠淸慶尙道各寺擇出成帙以給  從之
32권-태종-16년-8월-20일-2문단
○司諫院陳時務六事一曰各道節制使口傳鎭撫多至十員各率僕馬　費有弊且因營造容或營私自今依舊差首領官專掌月課軍器鎭撫唯治軍卒又　鎭撫數而以其　給充首領官祿俸二曰各道各鎭軍器不鍊者監司褒貶內不以此施行故也自今都節制使考察守令修鍊能否移文監司監司幷錄於褒貶狀憑考　用又於春秋農隙別遣公正者點視軍器如有弊毁者罪及首領官與節制使三曰慶尙道雖云地廣一道之內分遣五相不爲不煩自今以左右道兵馬都節制使兼水軍都節制使四曰近者大小官吏父母疾病呈辭職狀不卽啓聞而待政乃啓臣等以謂臣子之於君父當出告反面也爲人臣者不告於上而辭職出外誠爲未便自今辭狀呈承政院承政院依舊輒聞待命乃行五曰二品以上年七十者令勿詣衙日與朝會所以重老臣也臣等以謂身勞煩劇莫如監司之任自今年七十者亦勿差監司之任六曰婦人無外事唯主中饋而已士大夫婦人不乘轎騎馬而徒行於道路殊失婦人之義自今父母相見外毋得出入亦不得徒行街里以正風俗違者憲司糾理　{疏}上  覽之謂趙末生曰父母疾病不可頃刻淹留其辭狀雖未啓卽行可也若待政乃啓予所不知末生啓曰曾有命辭狀呈承政院下吏兵曹各其曹當政事時以聞  上曰此但爲飾虛事者言之耳自今辭狀卽啓以遣若當暮夜則遣之之後翼日以啓餘亦允兪唯各官各鎭軍器考察以憑黜陟與革慶尙道水軍都節制使而使兵馬都節制使兼任婦人出入禁止等事不允
32권-태종-16년-8월-21일-1문단
○庚辰視事于便殿  上謂左右曰繼母者何謂也柳廷顯對曰母歿而繼之者謂之繼母曰然則貞陵於予爲繼母乎對曰于時神懿未薨豈得謂之繼母  上曰貞陵片無恩義於我我長於母家有室而居豈有恩義哉但念  父王愛重之義忌晨齋祭無異於母也又問誠妃於予繼母乎廷顯等曰繼母也曰然則誠妃來吾宮中宮向南誠妃在東其禮失矣趙末生啓曰臣嘗與河崙議誠妃之事崙言諸侯不再娶於禮無二嫡  上曰此予所不知乃問禮曹　判許稠及末生曰諸侯不再娶於禮無二嫡是嫡妃生時之謂乎歿後之謂乎若謂歿後則是如婦人之道也稠曰歿後亦不宜再娶末生曰春秋云繼室以聲子則臣謂歿後宜再娶  上謂稠曰春秋傳註詳言此事卿宜子細看
32권-태종-16년-8월-21일-2문단
○命立標於講武場柳廷顯啓曰廣州講武場傍有盖草而民不得刈以致怨咨  上傳旨承政院曰吾欲罷講武常所諸代言啓曰講武場定於京畿爲子孫萬世計也何可廢也敎曰定界立標標外勿禁卽日遣人相立標之限
32권-태종-16년-8월-21일-3문단
○以戶曹正郞柳汀爲忠淸慶尙道敬差官行視忠州慶源大臨二倉漕運便否也
32권-태종-16년-8월-22일-1문단
○辛巳漢城府請勿　　{商}人行狀之稅  從之啓曰　{商}賈人月稅則已曾命　　{商}人行狀之稅幷　則棄本逐末者多乞依前例收納
32권-태종-16년-8월-22일-2문단
○上問正五升布一匹價幾何判書黃喜對曰　五張曰然則正布一萬匹可得　五萬張若　多則雖年　其價甚少當爲還收之術我國雖用大明律杖一百與絞罪不能如律施行以如此紀綱　多則豈能行　法乎令司贍署毋造新　計已頒之數以聞且歲貢楮貨皆曰可罷故從之然無所産小縣則已其有魚　之利大官則雖存之亦可也
32권-태종-16년-8월-22일-3문단
○京畿都觀察使禹希烈上書請築堤堰以興水利期臣事畢勿令　{遞}差下六曹擬議六曹啓曰擇水利周足處量宜修築其無水源灌漑不多之地則聽從自願以築從之於是希烈得疾騎牛行部時議譏之  上聞之亦笑曰爲一道監司尙可騎牛而行乎
32권-태종-16년-8월-23일-1문단
○壬午分置住京倭人于各道　治農業  上曰住京倭百有餘人是可畏也且天有水旱之災則救濟難矣
32권-태종-16년-8월-23일-2문단
○命江原道都觀察使給覺林寺重創材木以一千株道內分定無弊輸入又傳旨承政院曰本宮米豆幷一百石納于軍資監換忠淸道堤川倉米豆給覺林寺
32권-태종-16년-8월-23일-3문단
○以開城留後司各司雜穀及雜物換楮貨從戶曹之啓也
32권-태종-16년-8월-24일-1문단
○癸未遣行臺監察郭貞于忠淸道行視民間收穫未熟之穀初玉川府院君劉敞啓曰忠淸道定山等處守令或有以未熟之穀督民收穫者命司憲府　實憲府劾敞敞答以家奴朴哲之言也貞率哲往視之哲言不實乃命刑曹論罪
32권-태종-16년-8월-24일-2문단
○召右代言李伯持就職
32권-태종-16년-8월-25일-1문단
○甲申以鄭幹爲慶尙左右道水軍都節制使鄭耕爲全羅道兵馬都節制使兼水軍都節制使又復置各道都節制使經歷
32권-태종-16년-8월-25일-2문단
○對馬島宗貞茂及左衛門大郞使人獻禮物
32권-태종-16년-8월-26일-1문단
○乙酉司憲府上　{疏}　{疏}曰今年自四月不雨至于五月  殿下憂之深慮之極至于日　不擧膳或至涕泣皇天乃眷降此雨澤不數旬而禾乃　興此  殿下一念之誠上格于天之效也其時廷臣所獻凡可以　災者不擇便否而　皆採取此雖  殿下憂旱之極靡所不至而爲之然法者所以行乎信也而州府郡縣歲貢楮貨皆令　免非所以示信也京畿州郡調度倍他乞皆　免其餘外方州郡依舊收納其戶口數少凋弊小縣則許　半  從之
32권-태종-16년-8월-28일-1문단
○丁亥漢城府請復　{商}賈月稅  從之
32권-태종-16년-8월-29일-1문단
○戊子召玉川府院君劉敞出仕
32권-태종-16년-9월-1일-1문단
○九月己丑朔吏曹啓成均校書館權知　用法啓曰成均校書館學諭正字立門許　後　還其鄕閑遊不仕因此各其司差任不足且乖於取士任用之意請近道今月二十日遐道晦日督令赴京從仕如有不到者　皆除錄各道各官學長定體如有自願從仕者依新屬例更爲立門許　方許遷轉自今上項權知依成衆官例有緣故不仕滿百日者及無緣故不仕滿三十日者除錄二十九日以下依律論罪除錄人內自願還仕者必更立門許　方許　用
32권-태종-16년-9월-2일-1문단
○庚寅以金麟雨爲武陵等處安撫使戶曹　判朴習啓臣嘗爲江原道都觀察使聞武陵島周回七息傍有小島其田可五十餘結所入之路　通一人不可　行昔有方之用者率十五家入居或時假倭爲寇知其島者在三陟請使之往見  上可之乃召三陟人前萬戶金麟雨問武陵島事麟雨言三陟人李萬嘗往武陵而還詳知其島之事卽召李萬麟雨又啓武陵島遙在海中人不相通故避軍役者或逃入焉若此島多接人則倭終必入寇因此而侵於江原道矣  上然之以麟雨爲武陵等處安撫使以萬爲伴人給兵船二隻抄工二名引海二名火　火藥及糧往其島諭其頭目人以來賜麟雨及萬衣笠靴
32권-태종-16년-9월-2일-2문단
○復置沈藏庫
32권-태종-16년-9월-2일-3문단
○各道府尹判大都護府事判牧事判都護府事軍官三人各除其一從兵曹之啓也
32권-태종-16년-9월-3일-1문단
○辛卯禮曹上嶽瀆山川行祭之式畿內則朝官差遣畿外則所在監司與各官守令以時祭告  從之
32권-태종-16년-9월-4일-1문단
○壬辰火星犯南斗第五星
32권-태종-16년-9월-5일-1문단
○癸巳命講武常所勿禁耕稼
32권-태종-16년-9월-6일-1문단
○甲午議政府六曹請復各道別膳  從之
32권-태종-16년-9월-6일-2문단
○賜文武科恩榮宴
32권-태종-16년-9월-7일-1문단
○乙未命禮曹倭使所進若非其國所産勿受謂是必盜竊上國之物也禮曹又啓日本客人及興利倭人所賣中國物色勿許貿易  從之於是慶尙道水軍都節制使鄭幹寓書于承政院曰倭使本以中國盜物賣諸我國以資衣食曾降敎旨令倭使所盜中國之物不得賣諸中外今倭使發怒勢將生變議政府六曹臺諫上言曰倭性本　惡喜怒無常今不得衣食於我國則必懷叛逆侵竊邊境殺害民命矣乞  殿下似若不知許令買賣於外方但禁買賣國中何如  上傳旨曰稱臣於上國而許納中國之物可乎朴　啓曰  殿下是言至矣然接中國之盜與買中國之物何擇焉  殿下優接倭使無他爲沿海民也旣接中國之盜許買中國之物於外方何害  從之
32권-태종-16년-9월-7일-2문단
○世子賓客卞季良等詣闕請進講中庸於世子  上曰自古易子而敎且年旣壯矣予不能敎也卿等敎以中庸使通其義與心爲一一日弼善鄭招等聞世子殿有鷹子聲請出之世子曰此小物也予非以此馳騁也但見之而已幸毋告于賓客是時  忠寧大君[今上]好學賓客以來卞季良等心忌之屢於書筵稱美以激世子季良每問  大君侍官云所讀何書對曰讀某書必稱歎之
32권-태종-16년-9월-8일-1문단
○丙申命乳牛所復進酪
32권-태종-16년-9월-9일-1문단
○丁酉陞咸州牧爲咸興府復以永興府爲和州牧改永吉道爲咸吉道
32권-태종-16년-9월-9일-2문단
○傳旨咸吉道都巡問使都安撫使江界兵馬使進鷹子
32권-태종-16년-9월-9일-3문단
○收前縣令楊英發前監務柳植前監察金斯汰等職牒照律論罪英發等以三寸姪楊龍生爲庶　　給奴婢故也
32권-태종-16년-9월-11일-1문단
○己亥  上奉  上王觀放鷹于東郊
32권-태종-16년-9월-12일-1문단
○庚子以刷卷色啓公處奴婢分送各司定限決絶
32권-태종-16년-9월-12일-2문단
○營齋室于圓壇社稷風雲雷雨先農諸壇從禮曹之啓也又啓祭曰或値雨雪則令忠扈衛設幄行祭又啓圓壇風雲雷雨諸壇乞依古制築之　外四方種木各定人丁守之皆  從之
32권-태종-16년-9월-13일-1문단
○辛丑罷　儲倉使李文幹職先是文幹以義禁府都事爲倭　禁亂官有一倭於夜拔劒作亂爲巡官所獲憲司以文幹不能禁亂劾罷之
32권-태종-16년-9월-14일-1문단
○壬寅命內贍寺供驪興府院君忌日齋忌日乃九月十五日也
32권-태종-16년-9월-14일-2문단
○收檢校漢城尹趙瑜職牒瑜居全羅道順天府因今年之旱得受檢校之職都觀察使權軫奉外山初祭香祝而去瑜遇諸途自負嘉善之貴馳馬過行軫請其不敬之罪故也
32권-태종-16년-9월-16일-1문단
○甲辰御便殿引見議政府六曹臺諫仍設小酌
32권-태종-16년-9월-16일-2문단
○命大靜縣監朴彧　義縣監申緻勿赴任以二人皆有老親故命選人代之且曰自今濟州牧使判官及縣監有老親者勿差
32권-태종-16년-9월-16일-3문단
○杖內竪李世一百護軍周孟仁內竪李壽其人末乙巾六十罷司　金思震職初世於入直之夜於鋪盖　{齎}環刀入闕門事聞下義禁府鞫問義禁府啓李世及同直不告者李壽末乙巾罪應絞敦化門把直周孟仁當杖一百流三千里司　金思震罪當不應爲事理重杖八十命皆　等論
32권-태종-16년-9월-19일-1문단
○丁未權永均等四人回自北京  帝待永均等特厚乃曰元閔生何不來後須入來又黃儼傳旨曰玉燈大者十事付後來使臣以獻自今永均等待詔乃來見四人各獻受賜羊馬銀錠綵段
32권-태종-16년-9월-19일-2문단
○命全羅道都觀察使權軫給懷安大君女成婚時所需
32권-태종-16년-9월-19일-3문단
○命先王先后忌晨齋祭用酒醴禮曹啓周書曰祀玆酒自古祭祀無不用酒本朝  先王先后忌晨齋皆有　奠獨於  太祖康獻大王  神懿王后　奠用酒其餘　奠皆用茶湯殊未合禮乞依  太祖　奠例每忌晨皆用酒醴  從之
32권-태종-16년-9월-19일-4문단
○世子往興德寺  神懿王后忌晨燒香召碁者二三人圍碁  忠寧大君曰儲副之尊下與　小爲　已爲不可　在諱晨乎世子曰汝可就觀音殿好睡盖憚之也  大君嘗諫世子不謹曰造物有與齒去角附翼兩足之殊聖人明君子野人之分莫不各有當然之則不可亂也豈可與細人玩細娛乎世子頗不悅
32권-태종-16년-9월-20일-1문단
○戊申罷知白川郡事韓承舜職初白川民有怠於農事而失其生業者事聞命問其故於承舜承舜報不以實遣戶曹佐郞金保重往視之承舜所報果不實故下義禁府鞫問罷之
32권-태종-16년-9월-21일-1문단
○己酉命世子問左賓客　城君李來右賓客禮曹判書趙庸疾于其第
32권-태종-16년-9월-22일-1문단
○庚戌罷開城留後司經歷崔道源定平府使朴楣職初道源知寶城郡事楣判高興縣事國庫米豆差錯交付以致耗損至是皆罷
32권-태종-16년-9월-24일-1문단
○壬子命囚繕工副正具宗秀樂工李五方等于義禁府  上常敎世子以義方世子沈　冒亂不順敎命使甲士把門禁雜人出入宗秀欲媚于世子以圖後日之功與五方造竹橋每夜踰墻入宮縱酒作戱或夜邀世子於其家設宴或陰進女色密獻鷹子至是事覺下獄
32권-태종-16년-9월-24일-2문단
○兵曹啓各領攝隊長隊副與防牌和會以差年最多者去官以爲恒式  從之
32권-태종-16년-9월-25일-1문단
○癸丑杖具宗秀一百流于鏡城郡李五方一百還屬公州官奴  上御便殿引見李原黃喜諭以宗秀之惡世子之行喜對曰宗秀所爲不過鷹犬之事耳且再言世子年少世子年少河崙聞宗秀之事詣闕  上引見于內殿  上未有所言崙垂淚啓曰世子之職將主  宗社今荒淫至此奈何奈何宜斬宗秀以戒後來尤加防禁以絶亂源  上感其言義禁府啓宗秀越宮城罪當絞  上傳旨政府六曹臺諫曰此人亦待三覆然後行刑歟刑曹判書安騰啓曰獄之疑者固待三覆越入宮城罪莫大焉何用待之諸卿皆以騰言爲是  上從之俄而大司憲金汝知左司諫朴竪基等啓曰宗秀之罪則無有更議者焉其越入宮城必有以也請問其所以然後戮之乃命義禁府問其同出入者以辭連世子故秘之不復究問其母申呈請貸其死  上以累千世子從末　止杖一百徒三年流于鏡城五方杖一百從本定役
32권-태종-16년-9월-26일-1문단
○甲寅幸東郊觀放鷹
32권-태종-16년-9월-26일-2문단
○黜世子殿宦者禹跡及司　白渟李雨
32권-태종-16년-9월-27일-1문단
○乙卯大風
32권-태종-16년-9월-27일-2문단
○以鄭易爲戶曹判書孟思誠禮曹判書成發道判漢城府事卓愼吏曹　判
32권-태종-16년-9월-28일-1문단
○丙辰臺諫請將具宗秀等依律論罪  不允世子傳言於書筵官曰近日之事書筵官豈不知乎我　遠書筵官而親接小人以致  上位動念不孝莫大書筵官與公論謂之如何後日朝會何以見百官予欲自今勤於書筵勿行不孝之事然慮之而不知所以處之如何賓客卞季良曰不忘此心終始如一可也古人云人雖至愚責人則明我等雖不才  上命爲書筵官聽我等之言乃可世子曰自古不孝於父母而爲善者無之予亦讀書豈不知乎予欲自今勿行不孝若不孝則  上雖謂子而慈之天豈愛之於是賓客與書筵官請講再三世子猶不出曰明日乃講翼日季良等率書筵官詣闕啓以前日世子之言傳旨曰於予亦進悔過之言但此言前所未聞也予實喜之卿等因此盡言敎之可也及此改過猶未晩也季良等回報世子仍作自警箴以示世子書諸書筵廳其辭曰自警箴王世子自　之辭也從古以來不孝其親能享富貴未見其人自今以往所不孝者父母雖慈天必厭也
32권-태종-16년-9월-28일-2문단
○幸世子殿西墻門觀築墻之基自昌德宮東南夾門通  宗廟北墻也召世子殿宦者朴穎曰當祭享時予致齋詣  宗廟之際恐其犯染而築墻汝可言此意於世子及書筵官
32권-태종-16년-9월-29일-1문단
○丁巳司憲府司諫院　{疏}請具宗秀之罪憲府　{疏}曰臣等竊謂信賞必罰王法之常宗秀狂妄　{諂}諛昔在己丑犯罪流外今復接跡於朝濫至四品不體  聖恩乃於世子春秋未壯趨向未定之時私圖見納遂與市井賤隸之徒昏夜窺伺竄伏於  宗廟垣中越入宮城情同狗鼠行實不道此則不利於世子而不忠於  殿下明矣乞依律科罪以正王法以誡後人諫院　{疏}曰臣等竊謂刑罰當罪則爲惡者知所懼罪重罰　{輕}則爲惡者無所懲今宗秀踰入宮城之罪義禁府照絞殺之律以聞卽蒙兪允臣等以爲刑當其罪竟未施行止杖一百流之於外  殿下好生之心可謂厚矣然以虞舜之至仁罪有可疑然後從　{輕}以服之未聞無所疑而從　{輕}也宗秀心懷姦譎夜越宮城至四五度而無所忌憚其罪之可殺愚夫愚婦之所共知也無所疑於死刑而從　{輕}典臣等竊有憾焉身犯此等之罪而得保首領則爲惡者何所懲乎後日之恣行不軌亦未可知也伏望  殿下許令攸司依律施行以快臣民之望  上不允曰予每當斷罪必從末　此人當死罪之最末者也命自今臺諫一員有不得已圓議公事外除仕本司仕於書筵以爲恒式
32권-태종-16년-9월-29일-2문단
○以尙州任內虎溪縣屬于聞慶縣
32권-태종-16년-9월-29일-3문단
○禮曹請賜高麗恭讓王陵號啓曰續資治通鑑宋大祖受周禪奉周帝爲鄭王太后爲周太后開寶六年周鄭王　于房州還葬度陵之側號曰順陵乞依此制賜恭讓王陵號又封其妃  從之
32권-태종-16년-9월-29일-4문단
○禮曹又啓六曹各率所屬分掌其職大事則取旨小事則專斷卽周官六卿之遺制不宜親執細務本朝尙襲前朝之季大小朝會各司擧動親令知會有乖設官分職之義乞令通禮門承本曹行移轉諭各司  從之
32권-태종-16년-9월-29일-5문단
○以柳思訥判尙州牧事旣而罷之憲司劾啓曰其身不正不宜臨民  上曰思訥之罪小矣且曾近侍人也請罷其職若是其勤何哉大司憲金汝知曰思訥之罪於律不爲小矣且前收職牒猶未還受遽除判牧臣愚以爲未便  從之
32권-태종-16년-10월-1일-1문단
○冬十月己未朔霧
32권-태종-16년-10월-1일-2문단
○命還給柳思訥職牒
32권-태종-16년-10월-2일-1문단
○庚申遣都摠制李都芬府尹李潑如京師賀明年正也
32권-태종-16년-10월-2일-2문단
○幸東郊餞諸山陵考證使晉山府院君河崙初傳旨于承政院曰晉山以十月初二日如咸吉道雖欲慰宴彼不能飮酒且不安久坐予欲張樂餞之門外但冬享大祭在初七日雖曰攝行其於七日之戒疑有嫌焉餞之門外可乎趙末生對曰親幸則當齋七日若攝行三日齋戒已有定制且爲諸陵餞之何傷乎  上然之至是出餞于鐥巖仍賜鞍馬毛　毛冠笠靴及　衣一襲從事官賜各有差崙以其妾子見于  上曰此兒名河長又有其弟曰延請  殿下恤之世子亦餞于東郊
32권-태종-16년-10월-7일-1문단
○乙丑  上奉  上王田于廣州慰要城丙寅還宮李原啓曰向也有幸壽陵之命若然則當備諸事  上曰近有講武之行今若出宿則恐有議之者早出晩還可矣原對曰若其日還宮則恐致  上體之勞請一宿而還  從之是日歷觀壽陵
32권-태종-16년-10월-7일-2문단
○賀千秋使仁寧府尹孔俯卒于京師書狀官前禮曹正郞朴藻還啓曰七月二十九日俯病卒于南京會同　皇太子致祭云受朝之日禮儀肅恭死於旅次哀哉臣等啓奉  令旨燒骨而還  上惻然賻米豆五十石紙一百卷遣中使賜祭仍命自今赴京身沒者正二品賻六十石從二品五十石以爲例俯　陰縣人字伯共自號漁村善爲詩尤工草隸得其筆蹟者以爲寶中洪武丙辰科爲箚子房必　赤者九年文書應奉司別監提調者三十餘年嘗任典儀副令謚故相李仁任爲荒繆其宗黨切齒俯不爲動歲戊寅  高皇帝怒我國辭命有失徵撰文人鄭道傳道傳托疾不行  帝謂俯寫字徵之俯怡然就道嘯詠自若不以死生介懷會遇赦得還俯性坦率好恢諧然廉靜寡欲與物無競爲世所重惟酷好道家及病請道士設醮而命燈滅道士嘆曰不起矣旣燒骨忽風雨驟至人皆異之子達
32권-태종-16년-10월-10일-1문단
○戊辰日本國日向州人來獻土物
32권-태종-16년-10월-10일-2문단
○刑曹啓受賜奴婢相傳之法啓曰元從功臣田民內田地則身故後還屬軍資已曾受敎其奴婢身沒後亦還屬公何如敎曰賜牌許子孫相傳者田地奴婢勿令還屬公司憲府啓曰土地偏俠畜積不足若元從功臣田及別賜田皆許子孫相傳則歷世無窮私田之弊將復如前上項田地不許子孫相傳  不允
32권-태종-16년-10월-10일-3문단
○吏曹請革平壤土官  不允黃喜啓曰平壤咸興請如他府牧之例革土官置鄕吏爲便  上曰民之習於耳目久矣仍舊可也且平壤上國使臣來往之地不亦爲觀美乎革之未可
32권-태종-16년-10월-10일-4문단
○上問禮曹　議李養蒙曰禮記月令之事今亦遵行乎養蒙伏地不能對喜曰若改火等事今亦遵行臣曾經禮曹判書故知之矣
32권-태종-16년-10월-10일-5문단
○復置龍安咸悅同福縣監倂扶寧保安爲扶安縣和順綾城爲順城縣
32권-태종-16년-10월-10일-6문단
○收知興海郡事李士淸等職牒先是士淸與知蔚山郡事田時貴奉化縣監朴錦彦陽縣監金師　水軍萬戶沈龜壽等監築蔚山郡城未數月而頹落司憲府請其罪　收職牒贖罪
32권-태종-16년-10월-11일-1문단
○己巳御廣延樓置酒慰權永均等四人之還也
32권-태종-16년-10월-11일-2문단
○召賓客卞季良等曰予欲於講武率世子以行世子請留學問如何季良對曰但  上累日在外而久曠問安且治亂無常武事亦不可不學然講武不多日竊聞世子射御已能留而學問可矣  上曰世子亦曰欲通一書然則留之可也
32권-태종-16년-10월-11일-3문단
○司憲府請隨講武以察犯法之人  上曰軍法甚嚴安有干法者
32권-태종-16년-10월-12일-1문단
○庚午遣熙川君金宇如京師以  皇帝還駕南京故欽問起居也就付石燈盞大小幷十事以獻
32권-태종-16년-10월-12일-2문단
○延城君金輅卒輅以生員爲護軍尋拜添設三司右尹歲壬申　開國功臣除大護軍歷官至知議政府事卒年六十二輟朝三日謚恭頃子永轍永輪
32권-태종-16년-10월-12일-3문단
○　城君李來卒來古名徠字樂甫慶州人也父右正言存吾事前朝恭愍王論辛旽之姦辭甚切直王大怒下巡軍獄旽嗾其黨鞫治將殺之賴李穡申救得免貶長沙監務憂憤成疾而沒及旽誅恭愍王感悟贈存吾成均大司成來年甫十歲御筆書諫臣存吾之子特授典客錄事中癸亥第歷官至右司議大夫壬申四月以黨於鄭夢周杖流　林是冬蒙宥屛居公州石灘別業己卯  上王召拜左諫議大夫庚辰正月來以芳幹妻族得知芳幹謀欲　亂告其座主禹玄寶以達于  上事定擢左軍同知摠制賜推忠徇義佐命功臣之號乙酉爲大司憲時宗親有不法者卽劾啓執而囚之  上怒召持平李洽詰責之命下延禁獄來詣闕爭之  上感悟宥洽累轉工曹判書丁亥以左賓客從世子朝見戊子知議政府事兼判敬承府事至是卒年五十五來操心端謹行己謙恭睦族以恩與人以信  上禮遇甚厚書筵之事委之於來來亦自任故世子改容禮之及疾作世子親往省視訃聞震悼命別致賻曰賻贈禮葬國有常典此乃予私賻也輟朝三日遣使賜祭謚景節妾子直生
32권-태종-16년-10월-12일-4문단
○罷工曹正郞金顧閔犀角佐郞金有恭姜碩德職朴藻回自京師啓曰千秋進獻銀盂十事內三事生綠且微有赤色禮部張主事曰此非銀也臣等對曰過　雨故也  上以有恭監造幷顧等下義禁府皆罷其職匠人金生金英等以私藏下品之銀潛易工曹十品之銀瞞官行詐照律杖一百籍沒家産六曹因請每於赴京行次送知印及尙衣院知銀品員吏于義州金銀器皿更審而後發遣  從之
32권-태종-16년-10월-13일-1문단
○辛未設都城修築都監
32권-태종-16년-10월-13일-2문단
○靑陽縣獻白雉
32권-태종-16년-10월-13일-3문단
○日本國使送客人請印大般若經客人　{齎}紙墨以至然其紙不堪印經命造紙印給之
32권-태종-16년-10월-15일-1문단
○癸酉講武于江原道
32권-태종-16년-10월-15일-2문단
○遣內侍別監祭紺嶽及楊州大灘之神
32권-태종-16년-10월-15일-3문단
○上王幸水原等處觀放鷹命京畿經歷朴安臣隨  上王駕
32권-태종-16년-10월-16일-1문단
○甲戌遣內侍別監祭寶盖山之神
32권-태종-16년-10월-16일-2문단
○次于漣川縣
32권-태종-16년-10월-16일-3문단
○命典祀官祭四方之神以獲禽之多也
32권-태종-16년-10월-16일-4문단
○賜兵曹判書李原馬一匹原固辭  上曰講武時賜馬兵曹判書例也原拜受
32권-태종-16년-10월-16일-5문단
○世子親祭于李來殯所進爵行再拜禮初世子啓曰願親奠李賓客之殯  上曰禮當然矣乃傳旨承政院曰世子欲致祭李來如何諸代言對曰往年吉昌君權近之卒世子親祭近師也其親祭也無疑若來則賓客也雖不必擬於近然其受訓則一也祭之何嫌  上然之
32권-태종-16년-10월-18일-1문단
○丙子次龍潭驛
32권-태종-16년-10월-18일-2문단
○江原道都觀察使遣人獻馬
32권-태종-16년-10월-19일-1문단
○丁丑次平康縣積山遣人獻禽於  宗廟傳旨曰前者大臣請改築都城其提調使副使判官等員已令口傳今因講武巡省號爲　年誠非實語若於明春役民則不可之大者也是豈方今之急務　固其城郭當自遠而近宜築沿邊各邑之城王都姑徐之可也且  太祖建都創制而凡宮闕倉庫朝房行廊土木之役逮予畢營其他未備之事在予子孫宜速遣人於京都勿令行移各道
32권-태종-16년-10월-19일-2문단
○趙末生啓今聞妻父之沒禮當持服然旣已扈從不可以歸請留隨駕  上曰不可雖妻父是亦親近之喪宜速還去
32권-태종-16년-10월-20일-1문단
○戊寅大霧
32권-태종-16년-10월-20일-2문단
○駕至分水嶺行宮察訪田興等請鐵原府使李　不謹支應之罪不聽
32권-태종-16년-10월-20일-3문단
○上王還宮
32권-태종-16년-10월-21일-1문단
○己卯霧
32권-태종-16년-10월-21일-2문단
○遣典醫判官李軒于定平問河崙之疾也
32권-태종-16년-10월-21일-3문단
○慶尙道玄風人李仁吉家牛一乳生牝牡
32권-태종-16년-10월-21일-4문단
○世子臂鷹出殿門外又托疾不聽講賓客臺諫請講再三世子辭以疾掌令全直請曰  上命臺諫一員日進書筵是欲其請講也今聞世子之言卽退則有違敎旨請講小許世子曰請講再三予甚喜之然予有疾若平復則夕與入直書筵官溫故然至夕不果
32권-태종-16년-10월-22일-1문단
○庚辰大風
32권-태종-16년-10월-22일-2문단
○賜大護軍趙　馬以能鎭撫之任也
32권-태종-16년-10월-23일-1문단
○辛巳晉山府院君河崙上書書曰崙厚蒙  聖恩路次無羔月十二日到預原郡始知　上右傍有　萌十三日至定平府留二日用蛭針百餘枚十六日至咸興府謁  定陵和陵留二日又用蛭針百餘枚十九日還至定平敬蒙  上恩特遣內臣賜內　臣於病中祇受感激二十二日又遣內醫問疾救療臣於衰暮之中幸蒙使命庶欲無疾速還不煩  聖慮顧今　勢漸廣且痛伏枕呻吟　蒙內醫奉敎來治臣感激嗚咽言不能盡左軍都摠制河久請往侍父病賜驛馬遣之
32권-태종-16년-10월-25일-1문단
○癸未還次鐵原濁川賜江原道都觀察使申商表裏及氈帽經歷李孟畛　衣
32권-태종-16년-10월-27일-1문단
○乙酉還宮賜京畿都觀察使金汾表裏經歷朴安臣衣
32권-태종-16년-10월-27일-2문단
○召世子右輔德趙啓生曰行幸之日世子不出祇送何也啓生以中門晩開爲對  上曰何不善養儲副如視異國世子乎又召世子殿承傳宦者辛德海小宦金淳趙珠禹跡等杖送其家唯德海以老免杖傳旨世子曰向者爾不*　送於禮誤矣自今六衙日詣闕又召書筵掌務司經權孟孫問曰書筵宰相則予知之矣若輔德以下誰歟孟孫列名以對傳旨曰不正世子心術但書所讀紙數與讀數以啓自今其除之前此書筵官每當衙日書所讀紙數與讀數以聞故也賓客卞季良柳伯淳等詣闕啓曰今召掌務命曰不正世子之心術臣等以不才不能薰陶罪不可勝言請命師傅與貳師或五日或十日輪次進書筵以孝悌忠信之言告于世子令書筵官記錄啓聞季良又啓曰臣嘗爲輔德一日兩次進講臣遷他官後近來一日一次進講請自今兩次進講  上曰予子非一然予以長子長孫爲之然矣今至如此予亦羞愧此天爲之也季良等對曰不可委之於天請一日兩次進講  上曰非幼　子也此事予雖不言書筵官自可爲之季良等以  上敎告于世子後書筵官與臺諫入進講中庸季良曰  上嘗命通理學請與書筵官講論問難
32권-태종-16년-10월-27일-3문단
○罷慶尙道都觀察使李殷經歷殷汝霖職初朱仁奇孔繼孫等之慶尙道妄稱捉虎甲士殷不考兵曹移文而擅調軍馬以給捉虎於星州事聞命義禁府逮汝霖問其故而罷之杖仁奇等一百殷妄以歲稔收租倍於他道一道怨咨
32권-태종-16년-10월-27일-4문단
○對馬州和田浦萬戶守助羔使人獻禮物求大般若經
32권-태종-16년-10월-29일-1문단
○丁亥河崙又上書書曰崙運衰福過奉使　疾敬蒙  上恩特遣內醫李軒來治稍得差息欲以腰輿徐行而還軒以不宜擧動必避風寒戒之蛭針餘血欲用人針則軒以未嘗有所聞沮之臣竊惟聖人之學有經有權醫術亦豈不然蛭針出血雖至數百尙無害人針之出血亦獨何害且如咽喉腫者將塞氣絶則必用人針尙且無害　其咽喉之外乎伏望  上慈矜照下令老醫輩集議蛭針未盡者以人針出其餘血便否及在前經驗有無　之錄示賜保餘生又上言今月二十八日臣男久蒙許問疾而來驚喜何量二十九日敬蒙  上恩又遣老醫楊弘達來治病盖欲使之益治其所未治又令臣子永來見之蒙被  上恩感激之情何可勝言竊惟內醫二人繼來不敢　留且軒已經七日其治療證驗之術臣率來方敏及咸吉道敎諭韓補之稍得傳學幷男久還送臣竊惟臣於衰病之中伏蒙  上恩稠疊僅有生矣伏望  上慈矜照
32권-태종-16년-11월-1일-1문단
○十一月戊子朔遣內*臣黃稻于定平問崙之疾也且　{齎}藥材與飯米以行旣而李軒回啓崙病革  上卽遣飯監　{齎}內饍如定平命之曰朝夕飮饌一視予所御
32권-태종-16년-11월-1일-2문단
○命廉致庸遐方自願付處  上曰予夜半以畏天爲念忽焉思之致庸不肖爲甚誅之誰曰不可然今流遠方不能自死而生理孔艱其苦可惜欲令遠方從便若何工曹　判李安愚對曰致庸姦惡無比死有餘辜幸得延命今又賜之從便臣以謂不可若許遐方自願付處或者爲可  從之司諫院上　{疏}曰向者致庸罪在不忠  殿下以好生之德特垂寬典　全首領只流遐方臣庶之心猶有　焉今又下自願付處之命是則邦憲益寬而爲惡者無所懲矣伏望  殿下明正其罪以戒後來
32권-태종-16년-11월-1일-3문단
○命臺諫刑曹與義禁府鞫問王上尤逃隱之處與容隱之人以聞前金海府使李穗上言家奴王上尤實前朝王氏娶臣家婢所生也在逃久矣今幸捕之願加鞫問故有是命
32권-태종-16년-11월-2일-1문단
○己丑以柳廷顯爲領議政府事朴　左議政韓尙敬右議政南在宜寧府院君韓珪沔城府院君金漢老議政府贊成鄭矩議政府　贊朴信吏曹判書黃喜工曹判書沈溫判漢城府事
32권-태종-16년-11월-3일-1문단
○庚寅  上詣仁德宮  上王請之也擊毬置酒宗親侍宴至夜乃罷
32권-태종-16년-11월-4일-1문단
○辛卯咸興府民進松骨鷹賜　衣
32권-태종-16년-11월-5일-1문단
○壬辰放王上尤及其弟和尙上尤和尙及其所生皆授本主李穗其容隱者學生朴興茂李難守私奴金延等照律論罪
32권-태종-16년-11월-5일-2문단
○放遣各道番上侍衛軍以　寒也
32권-태종-16년-11월-6일-1문단
○癸巳雷電  上畏天災不欲視事柳廷顯啓曰宜坐正殿益勵政事命無告盲人給其衣糧便宜安處
32권-태종-16년-11월-6일-2문단
○晉山府院君河崙卒于定平訃至  上悼甚流涕輟朝三日素膳七日致賻米豆各五十石紙二百卷遣禮曹佐郞鄭麟趾賜祭其文曰元老大臣君之股肱國之柱石生則同其休戚死則極其恩數斯古今不易之典禮也惟卿天地儲精山嶽降靈以高明正大之學發而爲華國之雄文以忠信重厚之質推而爲經世之大猷早登二府四爲上相善謀能斷　無遺策定社佐命勳在盟府一德格天保又我家近以故事引年致政嘉其雅量勉從其請重惟朔北肇基之地  祖宗陵寢在焉遣使巡審實難其人卿身雖衰乃心  王室靡憚道途之勤而欲自行予亦以陵寢之重不得不煩卿一往豈意出郊之餞遂爲平生之永訣也哉嗚呼死生之變人道之常卿燭其理又何憾焉但以哲人之萎邦之不幸自今以往臨大事決大疑不動聲色而措國家於盤安者予誰望歟此予之痛惜而不能自已者也特遣禮官致祭柩前不亡者存欽此恤典崙晉州人順興府使允麟之子也中至正乙巳科座主李仁復一見奇之以其弟仁美之子妻之辛亥知榮州按廉使金湊上其治行第一召拜考功佐郞累官至簽書密直司事戊辰春崔瑩興師犯遼陽崙力陳不可瑩怒放之襄州及  太祖卽位癸酉起爲京畿都觀察使  太祖欲遷都于　龍山旣興役無敢諫者崙力請罷之甲戌復簽書中樞院事丙子  高皇帝以表辭不謹徵我主文者鄭道傳入朝  太祖密訪廷臣遣否皆顧望以爲不必遣崙獨言遣之便道傳銜之  太祖遣崙如京師敷奏詳明事果得解時道傳與南誾比謀挾幼　以害諸嫡禍且不測崙嘗詣  上潛邸  上屛人問計崙曰此無他策但當先事擊除此輩耳  上默然崙復曰此特子弄父兵以救死耳雖  上位動念畢竟若之何哉及戊寅八月變作崙時爲忠淸道都觀察使疾驅至京使人宣言提兵助順及  上王嗣位拜崙政堂文學錄定社功爲一等賜爵晉山君庚辰五月判義興三軍府事九月拜右政丞進爵爲伯十一月  上卽祚錄佐命功爲一等辛巳閏三月辭壬午十月復拜左政丞入賀永樂  皇帝登極崙至朝廷上書禮部以謂新  天子旣與天下更始請改賜吾  王爵命帝嘉之癸未四月偕朝使高得等奉誥命印章以來  上益重之特賜田口甲申六月以旱乞免乙酉正月復舊職丁亥七月又以旱請避己丑冬李茂得罪擧朝咸請誅之崙獨爲之營救  上不答入內曰崙以爲不可殺是實其心之所發也乙未夏李稷安置其鄕一日崙詣闕  上引見于內殿崙無語而笑  上問其故崙對曰李稷之罪其可放之於外耶  上不答壬辰八月復左政丞甲午四月領議政府事及今春年七十乞致仕  上久未之許崙請益切以府院君就第崙天資重厚雍容簡默平生無疾言遽色至其端委廟堂決疑定策略不以毁譽動其心爲相務存大體嘉謀密議啓沃弘多而退未嘗泄於人處已接物一誠無僞仁於宗族信於朋友下至　僕皆懷其惠薦進人材常若不及片善必取而掩其小過居家不喜奢麗不樂宴遊性好讀書手不釋卷悠然嘯　至忘寢食至於陰陽醫術星經地理皆極其精勸勉後生商確義理　　忘倦當國以來專典文翰事大辭命文士著述必經潤色印可而後乃定排斥佛老預爲遺文藏之巾　訓誨子孫纖悉周備且戒以喪葬一依朱子家禮毋作佛事崙旣沒而書出其家如其言自號浩亭字大臨謚文忠子久庶出三人曰長曰延曰永崙沒妻夫人李氏痛悼不飮食幾死  上聞之賜藥酒傳旨曰喪制不可不終縱不顧死其於不終喪制何須飮酒節哀以終制李氏使人詣承政院上言曰家翁承  王命死於外願將屍體入京家殯之命下禮曹稽古制啓聞仍傳旨曰禮記曾子問篇有此議禮曹啓奉使而死大夫士當還家　{斂}殯  從之
32권-태종-16년-11월-9일-1문단
○丙申安置靑原君沈淙于交河癸巳全羅講武之行芳幹與淙密使人相通遺淙生薑箱  上知而問之淙匿不告  上不卽加罪淙曾不愧懼言笑自若故有是貶下敎曰不忠之人三省請置於法予以不忍之心或外方自願安置或付處或從便各保性命以終天年若大小人員互相使人隱密交通而現露則　置於法
32권-태종-16년-11월-11일-1문단
○戊戌昏霧三日傳旨曰今日予欲視事夙興天霧且　氣侯失常專是否德之致然也深畏天變不敢視事柳廷顯曰時侯失常雖非  上德之致然恐懼修省勵精圖治人君之職也何不欲視事乎朴　曰天之陰霧而　別無傷也氷凍之時猶未至也毋勞  聖慮  上曰漢時丞相丙吉力任　調之功卿等各盡　理之任勉愼人事毋使天道有乖
32권-태종-16년-11월-13일-1문단
○庚子沔城府院君韓珪卒輟朝三日謚恭武致賻米豆幷六十石紙一百卷遣中官致祭謂趙末生曰予聞晉山之訃心如　裂淚尙未霽今沔城又卒是亦於予盡忠之臣也惟予今日之心其誰知之失聲而哭又召朴　韓尙敬金承　延嗣宗等收淚而傳旨曰初八日晉山府院君之訃至以失經濟之臣不勝傷悼今又失忠直之臣奈如之何當甲申年三功臣會盟之時凡六十餘人　十餘年而存者不過三十嗟夫浮生如此予亦年今五十凡爲臣者孰無效忠之志然旣稱功臣則恩數固異而仲月功臣之會已有成法今功臣之存者甚少欲以已歿功臣之嫡長超等　用使代其父而與會其功臣之有故未赴宴者亦以嫡長代之是使世子相見而慣識耳非世卿之比也卿等其知之　等對曰臣等旣無涓埃之補寵榮已極何圖嗣子之又蒙聖澤然  殿下以大義敎之敢不拜手聞命
32권-태종-16년-11월-13일-2문단
○司憲府劾判漢城府事沈溫僉摠制沈*??盖問淙出外之由也傳旨司憲府曰淙之事已命溫勿露雖劾問之溫等其肯言乎勿更劾問乃召出仕溫謝仍啓云事無大小不可不使國人知之臣弟之出孰不疑之請現言其故使國人周知  上曰雖然不可使衆知之
32권-태종-16년-11월-13일-3문단
○議政府六曹請金原哲及靑原君沈淙之罪原哲告尹子當爲吉州察理使時請兵野人謀叛俱下義禁府　實原哲以誣告反坐決杖一百配濟州官奴
32권-태종-16년-11월-13일-4문단
○司憲府大司憲金汝知等　{疏}請芳幹等之罪　{疏}曰人臣之罪莫大於不忠不忠之臣人得而誅之者也不忠而未蒙顯戮則日夜思所以自保之道求所與同亂者欲濟其事者常情也是故聖人於用刑之際尤致謹焉  殿下過於不忍渠魁苟生　處于外今又明降敎旨使之各保性命得終天年是猶培其本根而禁其萌蘖之復生也欲以施不忍之仁而適足以貽患於無辜也伏望  殿下法周公用刑之道以  宗社萬世之計誅暴禁亂先自懷安父子始其他不忠之徒亦依前昔臺諫刑曹所申皆置於法以防後患以一人心不聽
32권-태종-16년-11월-18일-1문단
○乙巳  上詣仁德宮獻壽
32권-태종-16년-11월-19일-1문단
○丙午諸功臣詣闕請沈淙之罪啓曰  殿下與諸功臣盟約以爲功臣非有罪干  宗社則不加罪焉今沈淙  王室之親且功臣也今見黜焉是必罪干  宗社也請下攸司明正其罪使大小臣僚皆得知之傳旨曰予將名言於兵曹判書李原及功臣有司姑待之
32권-태종-16년-11월-20일-1문단
○丁未議政府六曹臺諫及功臣有司請沈淙之罪傳旨曰予將諱而不露潛遣于外前日功臣等質以盟載之辭是不可以終掩也淙嘗隨駕至任實受懷安之贈不告於予又不言於兄弟獨謂完原君良祐曰懷安贈我薑良祐曰達於  殿下否乎淙曰已達矣是妄也及良祐亦受懷安之贈被罪之時予使淙傳說其中之事於良祐淙終不告任實之事憲府劾問終不實對往年幸郊外親問亦不輸情處心甚奸然以親舊淹延掩罪　今乃出于外其處罪甚中願卿等毋煩更請不軌之徒殆無虛歲予甚愧焉僉曰不可不以法論  上曰已知之矣臺諫刑曹仍請懷安父子之罪
32권-태종-16년-11월-20일-2문단
○收內侍衛前護軍金國珍職牒定屬洪州等處軍役國珍芳幹之婢夫而與亂於庚辰者也
32권-태종-16년-11월-21일-1문단
○戊申刑曹臺諫請沈淙及芳幹之罪  不允議政府三功臣申請亦  不允
32권-태종-16년-11월-21일-2문단
○定決訟之限刑曹啓分送各司所決公處奴婢之事前後定日內未畢決絶乞以來十二月十五日更令定限如有限內未畢決絶各司官員論罪從之
32권-태종-16년-11월-22일-1문단
○己酉收靑原君沈淙職牒及功臣錄*券廢爲庶人外方自願安置司憲府司諫院刑曹聯名上　{疏}曰人臣不忠之罪天地所不容王法所不赦也靑原君沈淙以勳親之貴尤當盡忠以事  殿下歲在癸巳  大駕巡幸全羅沈淙暗受懷安所贈不卽以聞密與完原府院君良祐說其故良祐問啓否淙妄言已啓至於良祐問物之所自　{答}以向前之處所謂向前云者是注意於懷安也又於  殿下出郊之時說良祐被劾事而不言自己受遺之事  殿下送兩大君于其第責其不言又匿而不以實對其懷貳心以負  殿下彰彰明矣  殿下特布寬仁不置於法而止遣于畿安有人臣黨惡懷貳而不置於法哉書曰除惡務本春秋誅首惡懷安庚辰之變臣子所不共戴天者也特以  殿下不忍之故得保首領於　{輕}典以致今日沈淙黨惡之罪伏望  殿下明正懷安沈淙之罪以解臣民之憤吏曹判書朴信等亦上書曰大逆之罪黨惡之人皆王法所必誅今靑原君沈淙以勳親之重  聖恩已極乃懷貳心潛與懷安交通此天討所當加非  殿下所得而私也伏望斷以大義一依臺諫刑曹之請以副臣民之望議政府領議政柳廷顯等上言懷安父子之罪王法所必誅  殿下屈法伸恩曲加保全猶且不悛密遣私人與靑原君沈淙交通必有其謀沈淙亦匿不以實告其心難測爲臣不忠孰加於此伏望殿下斷以大義將上項人等命下攸司鞫問其實明置於法以杜禍亂之萌開國定社佐命功臣成石璘等上言靑原君沈淙以  王室之至親功臣之殊遇宜於國家利害事無大小知無不言以報  聖恩反與大不忠之人懷安父子互相潛通交結至于再三匿不以聞其心難測其罪尤重伏望命下攸司窮　其罪明示中外以戒人臣同惡不忠之罪奉敎懷安父子勿論沈淙除他事職牒及功臣錄*券收取廢爲庶人外方自願安置
32권-태종-16년-11월-22일-2문단
○臺諫刑曹詣闕三日申請皆不聽
32권-태종-16년-11월-25일-1문단
○壬子冬至  上率百官行向闕賀禮百官始服梁冠中單裙蔽膝繡佩襪履之服
32권-태종-16년-11월-26일-1문단
○癸丑上奉  上王置酒于便殿世子宗親侍宴
32권-태종-16년-11월-26일-2문단
○命慶尙左道兵馬都節制使李承幹來京承幹河崙女壻也上箋請奠崙殯所也
32권-태종-16년-11월-28일-1문단
○乙卯罷判濟用監事金租判官金爲民職以賀正方物內豹皮暗續其尾而不能察也
32권-태종-16년-11월-28일-2문단
○臺諫刑曹三功臣等詣闕請芳幹之罪不聽左議政朴　啓請除懷安受田不使佃人出入其家上然之
32권-태종-16년-11월-30일-1문단
○丁巳賜貂皮　一領于知申事趙末生以其恪謹職事也
32권-태종-16년-11월-30일-2문단
○遣內官金龍奇刑曹佐郞朴景武于全州  上恐芳幹聞國家請罪或逃或縊遣龍奇等諭以不加罪責之意且諭以將移置洪州景武芳幹之壻也
32권-태종-16년-12월-1일-1문단
○十二月戊午朔
32권-태종-16년-12월-2일-1문단
○己未收芳幹功臣錄*券職牒及孟衆職牒刑曹臺諫交章上言竊觀自古聖人遭人倫之變莫不以大義裁之而不牽於私恩管蔡流言而周公致　季子　叔牙而孔子是之今沈淙潛通懷安暗受所贈事覺而被劾幸蒙  殿下卵翼之恩得脫憲網爲淙計者宜悔過盡忠以報  聖恩於萬一也不此之顧反於  殿下垂問之時對不以實其奸譎黨惡之罪不可勝言矣且懷安父子庚辰不軌之心已得罪於天地  宗社之靈臣等恐非  殿下所得私也此臣等所以懷憤再請而不得自己也伏望  殿下斷以大義治沈淙黨惡之罪幷將懷安父子置之常刑以解臣民之憤議政府六曹三功臣亦上　{疏}請懷安父子與沈淙之罪敎趙末生曰前日遣朴景武時予欲手書誓言通于兄懷安卿等不可不知故命卿等書內傳消息曰千萬毋疑予不失信末生對曰臺諫刑曹前日詣闕請懷安及沈淙罪臣答曰  上曾敎臣等毋更啓此事臣不敢以達乃謂臣曰臣等以謂雖未蒙允錄*券職牒請收之  上曰若早知此意遣朴景武時可以取之乃於　{疏}末判曰芳幹孟衆只收錄*券職牒沈淙勿復擧論仍命曰錄*券職牒勿令公收予自送人取來遣人于全州慰諭芳幹父子曰國家累請罪狀予不獲已收取錄*券職牒便宜居住
32권-태종-16년-12월-2일-2문단
○命戶曹督納軍資所貸右代言洪汝方啓軍資貸米不還納之由  上曰戶曹宜嚴令督之戶曹判書鄭易對曰今朔初矣日限有餘可以促納  上曰判書之言失矣何若是之緩也爲戶曹計嚴立法令促納可也今判書之言如此則其緩可知易曰還上之事雖係戶曹促納之事義禁府漢城府實司之本曹專掌考察耳  上曰嚴加考察須及歲前畢收仍敎大司憲金汝知曰憲府亦可考之汝知對曰本府考之其中有資産不宜貸而貸者頗多故已劾督之若過此月則抄其不納者啓之  上曰如此則欲受祿而納之者缺望限以此月待過正月則二月初宜啓之且曰還上之事昔以謂政府專掌促之今實知其不然領議政柳廷顯曰本府非不專心也每歲移文各道與京中嚴加促之  上曰義倉之粟平民外不給可也廷顯曰有奴婢前銜之人不受還上則飢矣  上曰予之言恐其飢也何獨給於平民然有奴婢之人亦須免飢鰥寡孤獨實可憐也文王發政必以此先之吾必以四者爲急黃喜及鄭易等對曰  上敎是矣若全給四者而有奴婢之人不給則必有不均飢餓之嘆  上曰然則議其便民之目以啓末生曰給還上之法宜先四者曾貸不納者不給則必無不納者矣  上深然之
32권-태종-16년-12월-2일-3문단
○議築泰安邑城  上曰蓴堤城子古邑與新邑孰便皆曰古邑便  上從之且曰伊山內廂非深處乎宜近海邊辛有定金南秀李之實等曾經節制之任伊山便否悉知之矣可召與議之代言等曰有定得半身不遂之疾久矣  上驚曰有定非獨有勳勞於昔日亦有勳勞於今日何不使予知之予不知有是疾也有定豈知予之不知耶卽命醫劑藥問疾仍賜米及酒肉
32권-태종-16년-12월-2일-4문단
○議政府六曹擬議啓泰安邑城依監司所報築之伊山則都節制使營於高丘多只峴等處相地移置  從之
32권-태종-16년-12월-2일-5문단
○濟生院上書一東西活人院本有別坐今濟生院又以祿官權知月令差遣官號各異不爲一體願以東西活人院提擧別坐皆兼濟生院提擧別坐使之同心合力以盡救療一西活人院病幕四邊無樹木之陰熱時病者聚會熱氣薰蒸顧無凉處其苦尤甚願以院屬田易幕前靑坡驛田開地種樹以爲病人蘇息之處一染病者人所避忌活人院醫員權知前銜之輩習業取才亦無其暇其夙夜勤勞活人最多者申聞錄用怠惰其任者告於憲司一東西活人院救人之事旣令濟生院專掌錄事各一副錄事各一願以濟生院權知勤於活人者差下  從之
32권-태종-16년-12월-2일-6문단
○下敎諸閔男女許令平民婚嫁敎曰不忠罪人子女世家相婚其心必異諸閔子息相婚者已曾論罪若幷禁平民則男女失時固爲可惜自今許平民相婚
32권-태종-16년-12월-2일-7문단
○世子親祭于晉山府院君河崙之殯
32권-태종-16년-12월-7일-1문단
○甲子以李之崇判敦寧府事權弘知敦寧府事
32권-태종-16년-12월-8일-1문단
○乙丑  上親臨晉山府院君河崙之殯賜祭崙遺命吾之葬不可煩民其請除國葬使家人葬之夫人李氏一從遺書  上聞之曰大臣禮葬國之常典　以崙之功德除國葬可乎國葬都監以柩衣段子絹子各一匹喪服所需正布十七匹鞋皮二張送于其家夫人辭不受
32권-태종-16년-12월-9일-1문단
○丙寅雨
32권-태종-16년-12월-12일-1문단
○己巳  上詣仁德宮置酒
32권-태종-16년-12월-14일-1문단
○辛未革內侍茶房掌務遷官之法內侍茶房左右番　外別監申呈以爲願罷掌務去官之法以都目爲頭人受京職次人外　掌務則依各司及成衆官例六朔相　{遞}周而復始從之先是任掌務者不計入屬之遠近職秩之高下踰再期而拜　人爭求之故革之
32권-태종-16년-12월-14일-2문단
○刑曹啓區處革去寺社奴婢法其奴婢專屬典農寺未能考察請分給本司及敬承府濟用監內資內贍禮賓寺令刷卷色形止案成籍以給其司每年考察身貢收齊以納其軍器監屬火　軍因前屬革去寺社奴婢之數定爲一萬口而每年以形止案付正軍奉足預備磨勘以定頭目一年相　{遞}立番然賤口充軍未便軍器監火　軍稱爲助役奴司宰監水軍稱爲轉運奴成籍  從之
32권-태종-16년-12월-16일-1문단
○癸酉命除衙朝後百官相揖之禮  上曰百官中自相行禮非古之制自今除之
32권-태종-16년-12월-18일-1문단
○乙亥初命吏曹署給僧人告身司憲府啓凡僧住持各寺其爵牒移關僧錄司僧錄司稱新舊禮多行汎濫之事請將謝牒移關吏曹吏曹署給  從之
32권-태종-16년-12월-19일-1문단
○丙子囚淮陽都護府使趙瑨前平康縣監崔致濂等于義禁府罷瑨職以不親審講武場也
32권-태종-16년-12월-19일-2문단
○摠制康有信廢爲庶人遠方自願付處初有信與再從弟康澤言  太祖潛邸時予以顯妃之親常進退出入顯妃之子及我  殿下則常侍  太祖其餘王子不得進退今則異於昔日所見澤以聞下義禁府鞫問而流之司諫院上　{疏}曰賞罰人主之大柄國家之公義所當　{明}示而勸懲也伏覩  殿下踐祚以來一賞一罰無大無小必下政府臺諫其所以公賞罰而示勸懲者至矣今下有信于義禁府密問其罪放黜遐方而臣等職在耳目罔知所犯其於  殿下公賞罰之義如何伏望  殿下將有信之罪付諸有司明正施行  不聽
32권-태종-16년-12월-19일-3문단
○下前知熙川郡事姜完及李實等于義禁府初鄭允壽擊鼓申聞云學生李實與我言完匿妻弟前朝王氏爲僧者故下義禁府鞫之實以誣告坐罪
32권-태종-16년-12월-20일-1문단
○丁丑義禁府請凡推大小罪人須下  王牌  從之
32권-태종-16년-12월-21일-1문단
○戊寅  上奉迎  上王置酒于昌德宮世子宗親駙馬侍宴賜酒侍衛大小臣僚
32권-태종-16년-12월-22일-1문단
○己卯刑曹司憲府司諫院上　{疏}司諫院　{疏}曰不忠之人王法所必誅而不宥者也向者廉致庸罪在不忠  殿下特從寬典只流遐方　過一年又命自願付處一國臣民莫不駭焉前日臺諫具　{疏}以聞請置於法未蒙兪允臣等竊念自願付處待夫罪之　{輕}者也致庸身犯不忠之罪而得保首領已有乖於王法若今許從自願則其與投閑鄕曲者無異於懲惡戒後之義何如伏望  殿下斷以大義一依前　{疏}刑曹　{疏}曰逆賊廉致庸以奴婢之事陰懷異志飾詐妄言欺罔  殿下不忠之罪明矣其時以謀叛大逆共謀者不分首從皆以陵遲處死照律以聞  殿下原之降等施行臣民所共憤也今乃自願付處戒後無門請依大明律文施行以杜人臣不忠之萌憲府　{疏}曰臣等　者上　{疏}具陳廉致庸之罪請致於法未蒙賜允不勝隕越然罪係綱常不獲自已煩瀆  天聰臣等竊謂不忠不孝天下大惡人類所不容夫人得而誅之者也致庸幸漏天網得延喘息已二年矣其於王法何如信賞必罰之義又何如且法者天下古今之所共由非殿下所得而私也伏望一依前日所申明正其罪以戒方來皆不聽
32권-태종-16년-12월-23일-1문단
○庚辰司諫院請罷　室　{疏}略曰養　雖美事所種桑木未盛恐奪民利請待種桑茂盛然後分置　場  不允
32권-태종-16년-12월-25일-1문단
○壬午上詣  文昭殿行別祭
32권-태종-16년-12월-25일-2문단
○司憲府請戶曹判書鄭易　贊尹向江原道都觀察使申商繕工副正柳汀德恩縣監李　等罪易等嘗爲刑曹員吏將逆臣柳沂之弟漢不倂處置故有是請命勿論
32권-태종-16년-12월-25일-3문단
○司憲府又請平陽君金承　工曹判書黃喜　贊尹向前大護軍李思儉等罪去年夏  上憂旱命以六十以上老人皆從本職而陞二級除授檢職時承　喜向思儉等各薦年未滿六十人妄稱本職品秩之高冒受檢職至是事覺憲府劾之命勿論
32권-태종-16년-12월-25일-4문단
○杖宦官金海一百徒三年以與元尹*??因戱失言也
32권-태종-16년-12월-25일-5문단
○對馬島近江守宗茂世使人獻土物
太宗恭定大王實錄卷第三十二

太宗恭定大王實錄卷第三十三
33권-태종-17년-1월-1일-1문단
●十七年[大明永樂十五年]春正月戊子朔  上以冕服率百官賀  帝正
33권-태종-17년-1월-1일-2문단
○獻鞍馬于  上王
33권-태종-17년-1월-1일-3문단
○御仁政殿設君臣同宴　臣皆醉起舞者甚多  上歡甚世子進爵左議政朴　方舞乃　世子前泣曰世子國儲君副職任大矣何不順君父之敎令乎  上命世子曰汝聞之是大臣之忠言也
33권-태종-17년-1월-4일-1문단
○辛卯遣摠制李之實于忠淸道曹恰于全羅道巡審內廂移排可當處也
33권-태종-17년-1월-4일-2문단
○日本濃州太守平宗壽筑州府京兆尹宗貞澄使人獻土物
33권-태종-17년-1월-6일-1문단
○癸巳賜李大生家舍米豆　醬酒　席子木盤沙器等物皆具大生芳幹之壻也
33권-태종-17년-1월-7일-1문단
○甲午賜前護軍文忠德李芸米豆各十石濟州人也
33권-태종-17년-1월-9일-1문단
○丙申命知申事趙末生等奉香先詣  宗廟  上嘗曰前朝之君卽位以來親祀不過一二故當其詣廟之時必備盛禮予則欲以歲事爲常何必如彼其煩乎當祭之日率淸齋近臣從間道以往可也乃命作小門於  宗廟北墻至是命末生由是門先往
33권-태종-17년-1월-10일-1문단
○丁酉命世子攝行  宗廟春享大祭以雨雪也儀物已備故用親享禮
33권-태종-17년-1월-11일-1문단
○戊戌木稼
33권-태종-17년-1월-11일-2문단
○流前全羅道都節制使趙源于迎日縣前淮陽府使趙瑨于天安郡源初成婚於平康縣人家通書于礪良君宋居信曰勿以韓方至爲禁私獵之任以副一邑之望居信以啓  上出其書且曰予從禮曹之啓擇近地平康定爲講武常所禮曹考月令啓之告國君以講武者皆　臣歟宜問趙源以副一邑之望之意乃命義禁府都事金有恭執源以來至是流之司憲府大司憲金汝知等上　{疏}請曰臣等竊聞臣之事君猶子之事父但當愛敬而已安有一毫無禮之心於其間哉今源通書于居信欲以沮講武之所辭甚不敬其有一毫愛敬之心於  殿下乎凡有國家者皆以成周爲法周之司馬掌四時田以講武事而奉  宗廟我朝講武則止於春秋兩時而已又慮講武非常所則下或受弊故遣武士于外以擇閑曠之地者亦所以合乎古制也源獨何心敢爲此言乎源也若以其地爲未便則宜親啓其由豈可私相比附以沮國家之重事乎大抵人之所言心有所挾則私也非公也源之妻與方至訟于本府挾憾久矣今玆方至之行也源也以其妻之私怨上負君父之尊其無愛敬之心審矣  殿下只收職牒遣之于外非所以勸懲之道也伏望更加鞫問明置於法前淮陽府使趙瑨笞朴彬之事實與趙源相類亦收職牒問訊其情以戒後來命只收瑨職牒從自願流于天安郡源則勿論左副代言李明德更啓憲府請源之罪  上曰已足矣趙末生曰源之罪臣等亦謂未足也請從憲司之請  上曰源昔爲全羅監司予講武于其道以今日之言推之必以我爲荒淫也今娶妻二三日間乃曰以慰一邑之望其譎可知然此皆予之過也源有何罪講武者非爲己也古者天子親執弓矢又有無事而不　是不敬也之辭故近者予試爲之予不若古之人故人皆不知予心予以謂吾東方雖小三面濱海　有不虞之變豈可浮海乎以如此之國徒尙文敎不可也昔建文之時使臣來言今我聖朝崇儒重道未幾禍在不測　我國乎予則以爲人人有敵愾之心然後已也然上有好者下必有甚焉故若講武遐方則恐有非議且子孫　而縱其欲乃定常所於畿內歲二出焉不知者必謂盤遊也自今斷不爲矣予以凉德不足以濟民然深思所以長治之道惡之者必衆豈獨源哉講武必不爲也末生等曰源不達治道雖言之如此非  殿下爲己之事何乃有是敎乎　{明}德曰凡人之情雖耕食蠶衣之事上有勸之則必厭之矣　其他乎忌一趙源廢此古法不可也  上曰源之言雖若此知大體者豈不知耶明德曰憲司之狀辭甚切至  上曰予已知之明德末生等曰若不罪源憲司缺望且無戒後之道請罪之  上曰源之得罪無以加矣末生曰今若止此恐有復用之理  上曰予不用之則誰能用之末生等曰宜布憲司之狀于庶僚使曉然共知  上曰雖不布示　{疏}在代言司則可以共知
33권-태종-17년-1월-11일-3문단
○定各道蠶所遣使監之開城府留後司內贍少尹李士欽京畿加平前　儲倉使李文幹忠淸道淸風內資少尹吳乙濟慶尙道義城前司宰注簿裵素　海道遂安前司宰少監徐係稜全羅道泰仁前經歷柳翼之分置斯所者所以使民效之也
33권-태종-17년-1월-12일-1문단
○己亥命還給所徵蘇合油價紬布于權緩之家以緩之卒也且賜賻紙百卷
33권-태종-17년-1월-12일-2문단
○命修淑陵張氏陵韓氏陵令禮曹當寒食修之
33권-태종-17년-1월-12일-3문단
○成均司藝權蹈上書請行宗子之法命下禮曹議得遂寢
33권-태종-17년-1월-12일-4문단
○司諫院右司諫大夫崔洵等　{疏}請趙源之罪　{疏}曰源別無才德位至二品宜其小心奉職　在全羅奉使之日不謹職事再罹罪　而特蒙原宥尤當盡忠圖報再造之恩曾不是顧乃以婚姻之故不念大義陰欲鄕人之德己私通宋居信請以平康不爲講武之所其於臣子愛敬之心何　講武軍政之所係固不可廢平康京都之近邑宜爲常所  殿下之遣人審視允合於義爲源者如有可言直達宸聰可也潛懷不敬之心敢行比附之私其罪莫大焉伏望  殿下一依憲司之請命下攸司鞫問其由明正其罪以懲不敬不聽
33권-태종-17년-1월-13일-1문단
○庚子以鄭耕爲全羅道都觀察使耕欲詣京謝恩行至忠淸之尼山有旨除赴京謝恩耕上箋以謝
33권-태종-17년-1월-16일-1문단
○癸卯命戶曹給順德候陳理之妻李氏造家之地  上曰諸侯失國托於諸侯禮也陳王之妻累年寡居誠爲可惜其給造家之地且免各年所　米豆每年　節周乏
33권-태종-17년-1월-16일-2문단
○命兵曹推刷鷹人定軍役  上謂判書李原曰咸吉平安黃海諸道居民托於鷹房而不供　役者甚多予春秋放鷹於郊者鮮矣兵曹可刷如此之人以定軍役
33권-태종-17년-1월-16일-3문단
○金洽金涉安紹之贖杖六十司憲府啓洽等除授外官托故不赴任故也
33권-태종-17년-1월-16일-4문단
○司憲府司諫院復請趙源罪憲府　{疏}曰人臣之罪莫大於不敬不敬之實莫大於無禮今源私通宋居信曰免差韓方至以副一邑之望臣等未審方至之行其以私事歟承命而行歟若以方至爲承命而行則源之所言無禮不敬甚矣源也知有私而不知有公知有家而不知有國其迹若媚於民而其心實背于君父之尊今若得免天誅則爲臣子者何所懲而何以勸乎伏惟明置於法以正綱常礪良君宋居信曾受源書不卽申聞又匿同封小簡本府再三劾問不以實告其心奸譎私相比附明矣乞幷論黨不忠之罪以戒後來諫院　{疏}曰人臣有不忠不敬者隨所見聞奔走申聞臣子之罪也今居信身爲功臣尤當盡忠於  殿下近者  殿下遣韓方至于平康審視講武之所源欲庇妻鄕通書居信請沮講武之所居信甘受比附之書而稽留啓聞且其書內有同封片簡不幷以聞豈人臣盡忠奉上之心乎其片簡所載之事尤爲可疑而今本院督納之際托其遺失匿而不出其用心實爲難測伏望命下攸司鞫問其由明正其罪又上　{疏}曰臣等將康有信趙源之罪具　{疏}以聞未蒙兪允不勝隕越之至臣等竊謂人臣之罪莫大於不忠不敬此而不懲無以戒後有信之罪臣等雖未悉知所犯必不外乎不忠不敬也源欲以妻鄕不爲講武之所敢行比附之私皆當痛懲者也  殿下特從　{輕}典只令貶黜于外其於懲惡戒後之意何如伏望  殿下一依前　{疏}兪允施行　皆  不允
33권-태종-17년-1월-19일-1문단
○丙午遣議政府　贊鄭矩如京師賀  聖節也命買洪武年間建康所造角弓以來
33권-태종-17년-1월-19일-2문단
○量移趙瑨于高陽縣以母殯所在也
33권-태종-17년-1월-19일-3문단
○司諫院上治道數條一人材國家之器用不可以不預養也今所謂修文集賢寶文等閣徒有其名而無其實乞於國中創立集賢殿擇館閣提學中可主文者數員以爲提調命擇三品以下時散文臣年富資近者定其額數皆口傳從仕提調常會于此或講讀經史或命題製述以振文風一六典內科擧初場專用講論永樂五年四月日吉昌君權近陳言受敎罷講論而試製述載在續六典行之數年今一從元典復用講論誠爲令典臣等以爲但試製述而不本於講論則失於浮藻而無以見明經之實試以講論而不試其製述則失於固滯而無以增文辭之氣乞自今講論製述之法兩皆存之至於式年禮曹臨時取旨或疑義或講論　儒生皆務經學文辭一鄕吏免役之法載在六典行之已久然其中以軍功而免役有可言者曾無克敵受賜功牌而但以元帥立案規免鄕役者間或有之由是吏額日　弊固不小乞除賜牌外但有元帥立案者皆令從本以實州郡一城郭所以禦暴而保民不可不完今於各道要害之處命築城子備患之慮至矣臣等竊謂用民力必視歲之豊　近年以來風災旱氣相仍害穀而去歲農月亢陽不雨幸賴  殿下至誠格天甘雨　然民不失秋然不至於大稔而納貢償債之餘民間所儲之粟不可謂之足矣伏望姑停此役視年　稔民用有餘然後乃擧則豈非民生之幸如不得已則每於一道只築一城何如一　桑王政之本民事之所重也  殿下自前年於外方宜　之處遣使分養其所以勸民務本之義至矣然不待公桑長茂而連年養　恐或奪民之利伏望期以數年然後行之下六曹擬議鄕吏無功牌而規免役者宜悉還本役  從之
33권-태종-17년-1월-20일-1문단
○丁未命罷習算局國卜否泰
33권-태종-17년-1월-20일-2문단
○定全羅道都節制使軍營于道康縣
33권-태종-17년-1월-21일-1문단
○戊申命自今宴享馬除貿易用司僕各場不用馬
33권-태종-17년-1월-21일-2문단
○移慶尙左道都節制使軍營于蔚山郡
33권-태종-17년-1월-21일-3문단
○以廉致庸屬永川爲官奴刑曹臺諫交章請曰向者致庸罪在不忠而  殿下特垂寬典只流遐方曾未一年又令自願付處臣等以謂惡不卽刑非爲政之小失也致庸不勝私憤遽發無根之言以累  上德其所以懷不忠而干邦憲者彰彰明矣但以  殿下不忍之心　存喘息其於懲惡戒後之意何如譬如人辱我父母爲其子者何以處之且法者天下古今之所共由恐非  殿下所得而私也  殿下何惜此一夫之軀命以壞萬世不易之大法乎伏望  殿下斷以大義將致庸置之常刑明正其罪以快臣民之憤命除他事屬爲永川官奴
33권-태종-17년-1월-21일-4문단
○命取安馬島良馬以來全羅道都觀察使報白赤　黑　馬三十餘匹各率兒馬自牧於島  上曰仍審其島牧馬便否以聞
33권-태종-17년-1월-24일-1문단
○辛亥傳旨洪州牧使修葺邑內古衙將以徙芳幹父子也
33권-태종-17년-1월-24일-2문단
○下護軍趙琠申呈于刑曹琠漢山府院君英茂之子也與秩異母以嫡妾辨明申訴  上謂代言等曰英茂家門之事汝等聞乎予聞府院君病劇欲見其妾秩之母子沮之卒後卽黜于外今諸子又不相和予甚異之
33권-태종-17년-1월-25일-1문단
○壬子召臺諫命署禮賓注簿朴景武義盈庫副直長李大生告身召朴景武問棄妻之故命還完聚臺諫以芳幹女壻不出告身故有是命
33권-태종-17년-1월-25일-2문단
○改開國功臣都監爲功臣都監以功臣有定社有佐命只稱開國爲未該也命都監曰功臣嫡長一從功臣之例自今令功臣仲朔會集如有身歿及出使者嫡長許令侍宴嫡長之中幼弱者待年十八方許侍宴
33권-태종-17년-1월-25일-3문단
○定公私奴婢訴良之限以刑曹啓下議政府六曹承政院臺諫同議啓聞丁丑戊寅年辨定都監甲午年辨正都監乙未年刷卷色將公私訴良事一皆辨正今當爭訟永斷之時非但擊鼓又於刑曹司憲府刷卷色刑曹都官汎濫呈狀者甚衆決訟無際除今丁酉年正月二十五日以前已接狀外一皆禁斷何如  從之
33권-태종-17년-1월-26일-1문단
○癸丑兀狄哈兀良哈等來獻土物
33권-태종-17년-1월-26일-2문단
○臺諫刑曹交章復請廉致庸之罪　{疏}曰臣等將致庸不忠之罪以聞  殿下不置於法而只屬官奴臣等竊謂不忠之人天人之所共怒而王法之所不宥也致庸以前朝盜臣之　偸生免死濫蒙  聖恩位至二品宜盡臣道不自悔禍乃以蒼赤小利懷憤造言以累  上德其罪之可殺愚夫愚婦之所共知也且人臣雖有大功後有不原之罪則功不能掩之　致庸曾無尺寸之功而身犯不忠之罪乎此臣等所以期於得請而不已者也伏望  殿下勿以一夫而廢大義明正其罪以快臣民之望命曰致庸之事雖久三省之請不可不聽故已定官奴自今勿復請焉
33권-태종-17년-1월-27일-1문단
○甲寅禮曹判書孟思誠上大射禮文與圖  上曰不可泥古予當酌古準今而爲之
33권-태종-17년-1월-29일-1문단
○丙辰倭人來獻土物
33권-태종-17년-1월-29일-2문단
○廣州判官吳寧老進啓本前此領議政柳廷顯啓曰廣州黔丹山下以講武場民不得刈草伐木民怨至天至是  上召判官吳寧老悉傳廷顯之言推發言者以聞寧老來啓曰年前廷顯令蒼頭小斤　{齎}書請刈盖草牧使韓承顔曰汝見可刈處來告小斤還告乃講武場也承顔止之厥後令居廣州奴其每又請之遂不得臣之所可疑者惟此奴耳問之則不服  上曰不必復問也廷顯啓曰臣之前日所啓但欲驗其怨言之所自今州官反杖訊其每結縛以來  上曰意必鄕愿之浮言也予欲懲之今觀州官所啓乃知卿之奴也卿之忠直予所知也是用勿論自今有聞輒啓
33권-태종-17년-2월-1일-1문단
○二月戊午朔召宗親擊毬
33권-태종-17년-2월-1일-2문단
○築全羅道長沙邑城平安道龍岡邑城與鎭山架山城從兩道監司之啓也
33권-태종-17년-2월-1일-3문단
○完原府院君李良祐卒停朝三日致賻米豆幷五十石紙百卷謚曰安昭葬用上等禮
33권-태종-17년-2월-2일-1문단
○己未議政府左議政朴　右議政韓尙敬上講武之所使舍人沈道源啓曰請以忠淸道蓴城爲春等講武場以江原道橫城爲秋等講武場  上怒曰橫城乃前日政府臺諫之所議定其時何無一言及之且今無講武之命何以發此言也無乃以予托覺林之行爲講武歟予豈欲講武哉然講武古制也如以講武爲非則前此講武之時諸相與臺諫何不沮之乎此乃長君之惡也原州覺林寺乃少時遊學之地寺宇山川每入於夢故欲一往觀耳初非爲佛也若待雪消而行則必謂托此以講武須當積雪之時往焉下代言徐選承傳內官崔閑于義禁府選等以前秋所定講武場爲乙未年事  上以爲欺予命囚之又命趙末生歸于家翼日命放徐選崔閑等各歸其家召末生就職朴　尙敬等詣闕啓曰昨道源失啓臣等之意臣等以爲平康講武場山深雪積必待三月望後消盡且於一道內一年再行則非惟民力勤苦且必妨農願以蓴城又爲一所則禽獸有積年繁息之理民生有苦歇相均之意庶合  殿下使民無弊之念  上然其言旣而引見代言等曰前日囚徐選崔閑者非憚政丞之言也前秋講武處議定之時選專掌其事閑則終始出納而皆不能記故命下獄夫獄之不可一日留宿近臣之不可　{輕}下獄予豈不知特以戒後古人曰夏月爲苗除害餘三時亦皆有義又云無事而不田不敬也釋之者曰事謂出入軍賓喪凶之事無事則田古制也今大小臣民皆不欲講武之事予獨言古法特爲一癖且日者求言之時宰臣南實極言講武之弊其辭非唯不有其君擧國無其人予欲問其由不可求言而反責其不中者故置之前朝之季嘗求言而有一人毁佛朝議欲鞫之侍中鄭夢周曰不可求言而罪之乃免焉事實雖殊其置而不問亦此意也人有言曰四時之田古法也今定爲春秋兩時是乃折中也或者以是謂逢迎君上之意是何心哉近有趙源者亦不欲講武乃有私相非毁之書又禮曹嘗撮古制以聞削其天子親執弓矢之句原其意是亦厭其講武也雖直書其事其肯遽佩弓矢以馳騁耶其不義類如此然其志實愛我特不知其大體耳人皆以我爲武家好武事然  太祖勸我以學問予之執弓矢非自幼乃在壯年不可謂好武亦不可謂不好建文唯事詞章陵　等每稱聖天子卒至於敗獨不鑑此乎古人云文武　用長久之策予欲　用文武而不偏耳予之不以蓴城爲講武者恐其後世慢棄國政遠事遊逸也聽民斬木耕　使　鹿無以繁息則雖欲遊逸不可得也
33권-태종-17년-2월-3일-1문단
○庚申命戶曹勿徵芳幹孟衆等已收田租
33권-태종-17년-2월-3일-2문단
○始置功臣都監有司以上護軍沈寶爲使護軍尹希夷副使宗廟令韓惠判官
33권-태종-17년-2월-4일-1문단
○辛酉　海道船軍李哲家牛一乳三犢
33권-태종-17년-2월-5일-1문단
○壬戌命還入王親錄于內初宗簿寺奉敎撰進王親錄二件其錄　  桓王嫡妾之實　封一件以授王世子命曰勿使人知世子冥頑無知使宿衛司李叔畝開見  上聞之怒命趙末生往問其故世子首實  上命末生責叔畝曰汝父以不愼見敗汝效汝父而滅汝家門乎若漏此事汝當不避乃命入錄于內命趙末生將此錄以示左議政朴　吏曹判書朴信兵曹判書李原等曰焚此錄何如僉曰入置於內誰得而知
33권-태종-17년-2월-5일-2문단
○命禮曹賜馬于宗貞茂從慶尙道監司之報以黑　大馬與之
33권-태종-17년-2월-5일-3문단
○按撫使金麟雨還自于山島獻土産大竹水牛皮生苧綿子檢樸木等物且率居人三名以來其島戶凡十五口男女幷八十六麟雨之往還也再逢　風僅得其生
33권-태종-17년-2월-5일-4문단
○刑曹臺諫請置廉致庸於法  不聽
33권-태종-17년-2월-6일-1문단
○癸亥停春等講武欲以二十七日幸覺林寺俄而傳旨曰地不解凍雪且未消然欲幸覺林寺者所以示初非爲講武之本意也趙末生啓講武之法載在古典不可廢也請以講武改口傳  上曰不以講武口傳者非嫌外言也實予志也末生曰講武萬世之成憲  殿下何廢之耶
33권-태종-17년-2월-6일-2문단
○定斷訟之限刑曹啓中外奴婢今丁酉二月初六日以前時得決者給之中分時漏落奴婢本月初六日以前已接狀外勿更受理  從之
33권-태종-17년-2월-7일-1문단
○甲子刑曹臺諫復請廉致庸之罪  不允  上曰致庸之罪今三省更請依律科罪何也　右議政韓尙敬啓曰如不依律宜爲官賤今又云依三省之請是何心哉犯不忠之罪者獨致庸乎往年具宗秀以亂臣李茂之甥越宮墻其罪當誅予從寬典特流于外當其時捨此不請今請致庸之罪如此者亦何意歟孰無後日之計哉宗秀非只踰墻又以上妓引入東宮罪莫甚焉父爲子隱常情也然衆所共知予乃言之慣習都監啓上妓潛入宮中命堅守四門其女今尙未出若世子皆從宗秀之計則何事不爲宗秀必圖我矣
33권-태종-17년-2월-7일-2문단
○禮曹啓王世子無期親服啓曰敬奉  王旨世子期親服詳定以聞謹稽儀禮始封之君不臣諸父昆弟封君之子不臣諸父而臣昆弟封君之孫臣諸父昆弟故君之所爲服子亦不敢不服君之所不服子亦不敢服今王世子期親請依此例無服
33권-태종-17년-2월-7일-3문단
○代言李明德等進肉膳  上以良祐之卒素膳日久李明德睦進恭等進肉膳許之仍賜柑子各一器且曰予知卿等皆有老母故賜之予每恨於  齊陵未盡榮養可爲歆羨
33권-태종-17년-2월-7일-4문단
○禮曹上世子釋奠儀
33권-태종-17년-2월-8일-1문단
○乙丑命右議政韓尙敬六曹臺諫議刷出于山武陵居人便否僉曰武陵居人勿令刷出給五穀與農器以安其業仍遣主帥撫之且定土貢可也工曹判書黃喜獨不可曰勿令安置依速刷出  上曰刷出之計是矣彼人等曾避役安居若定土貢有主帥則彼必惡之不可使之久留也宜以金麟雨仍爲安撫使還入于山武陵等處率其居人出陸仍賜衣笠及靴且賜于山人三名各衣一襲命江原道都觀察使給兵船二隻選揀道內水軍萬戶千戶中有能者與麟雨同往
33권-태종-17년-2월-10일-1문단
○丁卯王世子行文宣王釋奠祭
33권-태종-17년-2월-10일-2문단
○以李種善爲　海道都觀察使
33권-태종-17년-2월-10일-3문단
○遣前判司譯院事　耐如京師耐　{齎}被擄逃來唐人林新貴倪觀音保等押送遼東咨文及赴京火者金奇親喪禮部咨文以行
33권-태종-17년-2월-10일-4문단
○司諫院上　{疏}　{疏}曰臣等竊謂擧動人主之大節不可無名也伏覩  殿下卽位以來法古之制每於春秋以講武事此則以禮而動也今者權停講武欲幸覺林寺臣等未知以何事而行幸浮圖之所乎且  殿下一身爲子孫萬世之所取則尤不可無名而動也伏望  殿下停此覺林之行特下講武之命巡幸常所垂法後世不聽遣大護軍趙　于橫城審講武場氷釋與否仍命曰若不解凍則本道及忠淸道騎步軍與驛馬皆不徵聚
33권-태종-17년-2월-12일-1문단
○己巳禮曹判書孟思誠藝文館提學卞季良等掌生員試取權採等百人
33권-태종-17년-2월-12일-2문단
○藝文館上春秋等製述之法春秋製述誠爲令典然製述之限過於三日似爲遲緩自今每於春秋仲月値衙日館閣兩府以上三次會于議政府出律詩題限其日午時古詩亦如之表箋則限未時收卷　{第}其高下前銜三品至四品於藝文館朝房五六品至　外成均館朝房亦令聚會製述何如  從之提學卞季良左議政朴　之志也
33권-태종-17년-2월-12일-3문단
○改異姓諸君所爲功臣諸君府功臣都監使以下依首領官例
33권-태종-17년-2월-13일-1문단
○庚午江陵人前中郞將李成茂等得鯉魚於氷上以供病母成茂及前司直善茂司正春茂幼學陽茂故判事李良密之子也父先逝侍母孝養母年七十四疾作幾月不進食時天尙寒氷不解其母謂諸子曰吾欲食鯉魚　成茂等四兄弟請能漁者治網江邊欲鑿氷捕之氷有缺處一大鯉躍出氷上諸子得而還以供其母
33권-태종-17년-2월-15일-1문단
○壬申命改築石城于龍城前此木柵也
33권-태종-17년-2월-15일-2문단
○命囚前判官李昇前少尹權堡樂工李法華宦者金奇等于義禁府初樂工李五方潛入東宮因譽前中樞郭璇妾於里色藝俱絶世子卽令五方圖之五方乃與其徒洪萬請於璇之甥女夫權堡堡曰璇於予有姻親之恩不可欺也然敢不從命使其妾桂枝言于於里不應法華告世子曰不如送信物卽使小宦遺繡囊於里辭之强置而還於里持告璇養子李昇仍宿其家法華奔告世子曰機不可失世子率小竪越宮墻徒行至五方家偕至昇家求於里昇不聽强之而後見之遂與之宿于法華家納置宮中世子以弓送于昇於里亦送絹于昇妻昇受弓而不受絹欲聞于  上世子使人詰之曰汝以吾所爲將告于憲府刑曹乎告諸何處昇　不果聞會殿別監小斤同本金漢老家奴與水賜婢相　漢老知之啓于  上曰小斤同有所犯請問其罪  上命內官崔閑問之小斤同惶　不知所指以於里事　{答}之  上聞之大怒卽召昇問其由昇告曰前年季冬臣率家小自郭璇所居積城縣還京於里以欲見京中族親爲辭璇許之卽與臣同來數日謂臣曰近有奇事桂枝始言孝寧大君欲見汝後言世子欲見汝予答曰妾本有疾色且不美　今夫在此何言也臣驚　使婢于堡家言桂枝作媒之事堡　{答}曰近日出去不返未知其所之也日昏人有叩門者呼奴視之乃宦官金奇也奇曰世子亦來臣聞之顚倒衣冠出見俯伏世子乃曰速出於里予不得已從之世子率行其後臣未知其所之也  上曰如此大事何不啓聞乎昇曰初欲啓聞堡來止之曰汝之啓達正如諺所謂與妹訴兄也臣未知所處不卽啓達命趙末生鞭昇一百收其職牒又召權堡問之匿不以告俱下義禁府命　贊尹向右副代言睦進恭與刑曹臺諫雜治之遣知事金士文于公州執五方以來都事揚秩于鏡城執具宗秀以來命囚三軍鎭撫印仁敬于義禁府仁敬把直東宮門不謹故也命議政府六曹臺諫議權堡李昇五方法華之罪僉曰右人等若欲世子之享福也則何至於斯是使世子陷於不義也何異叛逆乎且不念  殿下欲世子爲善之意而要得世子一時之樂其不忠於  上亦明矣請依律施行以戒後來使世子之前後左右皆正人也則世子足以遷善改過矣  上曰卿等之言無異古人之論　臣皆出  上留趙末生李原議曰世子之行若是欲效放太甲古事如何原對曰命之是矣然世子天質本美若除逢迎者擇以正人敎之則將必改過而遷善矣  上然之遣舍人沈道源于朴　第議李昇等之罪曰宗秀則可依律以斷若李昇權堡國論皆曰可斬卿意何如　曰臣昔論宗秀之時臣之請罪固如是也若從臣言早斬宗秀則必無今日之事矣臣謂昇等之心無上也無上是大逆也引儲副於昏亂誤其國本謀危社稷也  上必以臣言爲過也臣等以爲凌遲處死亦云可矣道源以啓  上曰已知之矣賓客卞季良李孟畇卓愼等啓曰使世子至於如此實臣等未能敎導之使然也世子昔在治宗秀之時與臣等言曰吾今然後必不爲此等事若不悛改復蹈前轍則  上雖以父子至恩不卽加罪天豈不知臣等聞此言記自警之辭貼于書筵廳之壁豈知今日之事又至於此臣等所以惶悚也臣等誠願將此等人斷以大義以戒後來  上曰此非卿等之罪也予以父尙不能敎以義方　卿等乎然其實非卿等之故亦非予之故也仍傳旨曰昔伊尹臣也使太甲處于桐宮處仁遷義是能改之者也世子不能改者也季良等曰臣等無由報  上但願世子通於事理立心平正至孝  殿下豈謂至於如此實臣等未能敎導之使然也臣等之罪不可容言傳敎季良曰昔予任實之行卿以世子久闕定省發言而至於泣下是非偶然也予聞卿言謂有古人輔導世子之道也乃之何誓天曰改行　踰二旬復蹈前轍乎季良等曰世子天資過人非難改者也若除如此之輩一朝遷善改過  上曰  太祖聖神文武卿等所知今世子無一焉何以洗朝鮮萬世之恥乎予之言  太祖之事有由然矣季良曰臣等已知  上敎矣  太祖才德兼全朝鮮臣子孰不知之至於愚夫愚婦亦皆知之矣睦追恭啓法華言前年正月世子乘夜到具宗秀家招我我與五方偕進繼而上妓楚宮粧來歌令我彈琴五方吹笛徹夜及曉挾禁宮粧潛入宮中先是世子好音律伶人五方法華等日以淫僻之事導之宗秀相爲表裏與世子潛遊江邊或夜至宗秀家宿焉楚宮粧皆隨之至是從本定役楚宮粧黃州妓也
33권-태종-17년-2월-16일-1문단
○癸酉命生員試放　後三日勿禁酒  上曰三館賀新生員古風也宜三日而止時有禁酒之令故有是命
33권-태종-17년-2월-17일-1문단
○甲戌命置世子于贊成金漢老之第停供上賓客卞季良卓愼詣闕啓曰今日臣等進  王世子之邸極陳世子敗度縱欲以動  上念世子伏地每言噓　悔過曰吾今而後願不復如是也季良告之曰世子　者深聽具宗秀之誘敢行不道致  上位動念而世子悔過自誓曰  上位父也終有所恤惟天豈恤我乎丁寧告  上不過一月而又有是擧世子雖曰我勿復如是某等何敢遽信世子曰愼勿復如是也傳旨曰卿等以其賓師進見然矣然世子曾指天爲辭而今不能踐言吾何信聽且誠心悔過之迹示人最難其迹將何以示我乎卿歸更問以來盖  上以世子荒淫而不率君父之訓知終不可以訓誨而變化其氣質也欲令世子敬畏神明而庶幾改行易慮密敎季良等曰卿等極陳世子之失使之悔悟　世子誓告  宗廟以無復蹈前日之行季良等回告世子以  王旨世子聞命曰予之心則至矣而不知所以爲之願賓客等明以指我我惟指是從季良等曰在世子從心言之而已非某等所得而指之也世子曰予曾詣闕誓告曰予若不改前行不得其死今亦以是告之若何季良等曰此非特言之不詳實無誠敬改過之迹也何可以是告乎世子仰而思之曰心則至矣而不知所以言之願賓客等明以敎我我皆從之季良等曰若告天告  文昭殿告  社稷告  宗廟則可矣然天與  社稷則遠矣  祖宗昭昭之靈尤不可以妄告旣告之後  祖宗之靈其可欺乎  殿下亦謂世子旣告  宗廟之靈則將不復行前日之不道某等亦皆信聽是以某等以告  宗廟爲切世子仰而思之良久乃曰我將何顔而見  宗廟祖宗之靈之前乎愼告曰是言誠是矣然世子無乃以謂告  宗廟則不可復行前日之事有所憚而發是言歟世子曰是何言歟不謂是也我將告之告  宗廟誓文願賓客等聽我言而製之旣告  宗廟之後又欲上書　製之季良等聞之詣闕以啓  上曰然矣若誠心改過而告  宗廟則予何不信旣告  宗廟而又如前日則是實欺  祖宗之靈也予何不信哉
33권-태종-17년-2월-17일-2문단
○下工曹　判李安愚于義禁府三日而釋之初安愚以義禁府提調推鞫權堡時言於金漸曰世子嘗愛壽進坊住林上佐之養女乘夜出入漸曰何不轉告於  上安愚曰是揚君之惡耳漸遽言大呼怒罵安愚遂詣闕啓曰安愚聞世子之過不卽啓聞潛與臣言使人人知世子之過而反以我爲揚君之惡甚非愛世子責難之志也　吾  君在上世子臣子也其所言揚君之惡殊失大體是必包藏不忠之心也罵安愚出言如流安愚但揮涕曰何使我爲　若是哉卽下安愚鞫之安愚以妹之家奴德方所言納辭問德方則以不知　{答}之  上從　{輕}典只罷安愚職事
33권-태종-17년-2월-20일-1문단
○丁丑訓鍊觀敎場步數用周尺在前二百步作二百四十步一百五十步作一百八十步七十步作八十五步然稱號仍舊
33권-태종-17년-2월-20일-2문단
○命各道都觀察使都節制使及首領官祿俸勿　半依元典頒賜
33권-태종-17년-2월-21일-1문단
○戊寅  上王至自齊陵  上王之行凡十一日矣命代言徐選及中官朴成祐等於中路問起居仍進酒菓是日  上欲迎慰于郊適雨雪不果
33권-태종-17년-2월-22일-1문단
○己卯世子告于  宗廟其辭曰曾孫王世子臣　敢昭告于穆祖仁文聖穆大王  翼祖康惠聖翼大王  度祖恭毅聖度大王  桓祖淵武聖桓大王  太祖康獻至仁啓運聖文神武大王之靈伏以恭惟  祖宗積功累仁至我  太祖盛德隆功克享天心化家爲國創業垂統我  父王殿下善繼善述持盈守成以臣　嫡長冊爲世子朝夕訓誨耳提面命丁寧反覆至深切矣且置書筵日令賓客臺諫講明經書盖欲通曉義理以盡世子之職以副承*??之重也　惟不能仰體  君父之心佩服賓師之訓　薄正士狎　小人以欲敗度以縱敗禮至再至三不順乎親大傷厥心上累  祖宗之德臣罪大矣臣雖愚昧良心之發有不容已　嘗讀書粗知義理敢不洗心改行圖惟厥終也哉是用齊　一心條具自艾自新之目質諸  祖宗之靈一曰人子之職莫大於孝人臣之職莫大於忠忠孝之道已所當盡繼自今於  父王之敎一毫不敢或違一時不敢或忽恒存乎心以盡其力斃而後已二曰人之有生本於  祖宗爲子孫所當體念　於肇基邦家貽厥孫謀也哉繼自今仰思積累之艱難創垂之不易修身謹行無致神羞三曰骨肉之親本同一氣不可不厚自吾同胞以至九族親之愛之同其好惡終始不　以全  祖宗之一視四曰人之善惡係於所親親君子則薰陶涵養德修罔覺親小人則奪於　{諂}巧日就汚下繼自今斥退　小親近正直以去外誘之私以充本然之善五曰成德達才必因聖學不可不勤庶幾晝誦夜思不厭不倦以臻格致之精以篤誠正之功六曰忠言讒說雜進於前必須明察乃得其情庶幾虛心寡欲絶去讒慝樂聞直言無替終始七曰禽色之荒甘酒嗜音載在夏書萬世所戒歷代興廢靡不由此庶幾察於幾微之際守其性情之正毋或忽於頃刻永絶四者之愆八曰言語一身之樞機不可妄發先儒論誠始不妄語庶幾內存忠信發禁其妄旣發其言必踐其實表裏進於相須言行期於一致凡此條件發於誠心形於之言筆之於書敢申虔告惟  祖宗在天之靈特加陰　誘臣之衷度臣之心於此八者勉勉循循自不能止以盡其職以承  父王付託之重以弘  太祖肇造之業以延  祖宗垂裕無疆之慶臣不勝至願旣告之後所　此言  祖宗之靈必罰無宥又上書于  主上殿其辭曰王世子臣　言竊謂人失其所必號于天子失其所必號於親此人之至情而出於無可乃何者也夫豈計其是非得失然後乃爾耶竊念臣　冥　無似  父王殿下以臣嫡長忘其愚　冊爲世子盖已十四年于玆矣自始至今誨誘諄至大而忠孝之道小而日用細行靡不畢擧且置師傳賓客日令講經仍命臺諫嚴加考察慈愛之念敎養之方蔑以加矣盖欲通經達理以盡世子之職而承  宗社之重也臣　只知  殿下慈愛之可恃不念  殿下宗社之大計　比頑童惟欲之從敗度敗禮固已數矣往歲之秋  殿下特加譴責臣於其時稍自悔悟指天爲辭庶不貳過乃緣尙有童蒙之習墮於小人之誘尋復沈迷遂至欺天欺  父欺君而莫之省也念臣之罪無地自容古人所謂自作　不可　者臣之謂矣所宜撫躬內訟安於屛棄安有敢出一言以求自新之理耶雖然臣　始自襁褓至于今日年已二十有四歲矣未嘗頃刻離於親側一朝咫尺之地有同胡越視膳問安之無路承顔順色之無由此臣所以當食忘　已臥復起而不能默默也追思前日　侍左右獲奉  天語又與諸弟嬉遊內庭　如夢中之事爲心之難又可旣耶且念臣　爲心之難盖亦已矣竊恐  殿下慈愛之心尙不能已忘臣不肖念之而不釋也言之至此不覺大息而流涕也臣　　質頑鈍處心狂妄今雖悔罪不能自保復蹈前日之迷復敢以自警八條質諸  宗廟在天之靈矢以不　且書悔過自新之意仰瀆  天聽古人有言曰禍福無不自己求者則爲善與惡實在於我而不由乎人雖然自古小人之蠱惑儲副考諸史傳比比有之小人難去而易親也明矣乞將前日以奇技淫巧陷臣於不義者斷之如法以杜後來　小　諛之路　臣之愚親近正士日聞善言得爲成人不勝幸甚伏惟  殿下垂憐焉誓文及上書皆賓客季良之製也
33권-태종-17년-2월-22일-2문단
○命世子還殿政府功臣六曹臺諫　入直摠制等上書曰世子悔過不勝喜賀  上曰寡人不欲見世子今也悔過予亦喜焉
33권-태종-17년-2월-22일-3문단
○右司諫崔洵等上言　者具宗秀踰入宮城罪當極刑而  殿下特垂寬典只令決杖流竄臣等上　{疏}請置於法未蒙兪允今者宗秀不道之罪又現而所係甚重死有餘辜其兄宗之宗猷等非不知也匿而不聞甚非人臣之義臣等以此劾問而皆以不知答之大抵人有多行不道者則雖隣里尙且　{明}知　昆弟之至親乎伏望命下攸司將宗秀與宗之宗猷一處憑問明正其罪以戒後來權堡不道之罪其兄權壎又以不知答之宜將昆弟一處憑問幷正其罪不勝幸甚司憲府亦上言請罪  上曰堡與宗秀之罪有閒矣且堡使兒女潛隱相通壎豈能知之　其相知之迹未著而以疑事推問不亦誤乎其罪宗之等則然矣
33권-태종-17년-2월-22일-4문단
○以黃喜爲平安道都巡問使兼平壤尹權軫刑曹判書成發道工曹判書朴實慶尙道水軍都節制使
33권-태종-17년-2월-22일-5문단
○給堤川縣倉米豆百石于覺林寺盖以本宮米豆百石換之也
33권-태종-17년-2월-23일-1문단
○庚辰司諫院上治道數條一科田之設所以養廉恥也不可不均近年以來以陳告先後而折給故受者有多少之不均或有多年從仕而專未受者有乖於  太祖設科田之意今戶曹受敎內革陳告之法將物故者科田考其各品前數多少而折給誠爲令典臣等以謂莫先於立法之美而尤莫貴乎守法之公伏望命下戶曹將科准受田者科不足者全未受者明白立簿各於名下錄所受田數一本藏承政院以備  上覽一本藏其曹一本送于憲府憲府考均否如或不均繩之以法永爲恒式一永樂十二年七月日司憲府啓本內前朝之季大小員人有　畜京外兩妻者有更娶而還合先妻者有先娶妾後娶妻者有先娶妻後娶妾者又有一時　畜三妻者身歿後子息等互相爭嫡爭訟多端然時無有妻娶妻之禁而已成婚先後相適者今以後娶而追論決折誠爲未便上項條條先後妻恩義深淺棄別有無同居不同居分揀薄於先妻而與後妻終身同住婦道無虧者給爵牒與田而奴婢均分於兩妻之子還合妻終身者先妻給爵牒田地而奴婢上同先妾子爭嫡者勿論先後以正妻爲嫡三妻　畜者勿論先後終身同住者給爵牒與田奴婢平分於三妻之予永樂十一年三月十一日以後有妻娶妻者痛禁離異奉敎依允衆所共知先後妻內嫡室恩義厚薄分揀決折臣等以謂夫婦三綱之首而禮無二嫡者天地之常經古今之通義豈可以恩義之厚薄不論先後而混於嫡哉乞將永樂十一年三月十一日已前再娶妻者除先妻死而後娶妻及以不得已之故而改娶有明文者外一時　畜二妻以上者與更娶後還合先妻者皆以先爲嫡餘皆論妾以定名分今先妾子爭嫡者勿論先後以正妻爲嫡事及永樂十一年三月十一日以後有妻娶妻者痛禁離異等事一依司憲府上項受敎一我朝科擧之法非徒試才亦以辨族屬也願自令赴生員東堂鄕試者各其所居官申明色考其族屬可赴試者錄名升于其官其官升于監司監司更考許令赴試京中漢城試則漢城府考其京在所備三員文字及戶口其鄕試漢城試入格者及赴館試者成均正錄所亦考上項明文方許赴試申明色京在所擧工　{商}巫覡雜色賤口之裔及身犯不孝不道者正錄所不加精察者憲司糾察痛繩以法  上覽而留之
33권-태종-17년-2월-24일-1문단
○辛巳召吏曹判書朴信兵曹判書李原議講武  上曰完山君病篤欲停行幸若過此時則三月二十日以後正値農時不可講武然不驅禽只率數騎往來信對曰病革則數日間有一定之理今　{明}日見其勢若有大故則停是行二十日前無大故則動駕　有訃音加日數亦可今年三月節始於十一日且三月非正農三月十日二十日之時亦可行幸史臣曰安有三月而不爲正農乎以大臣陳於君前其若是乎
33권-태종-17년-2월-24일-2문단
○命塡本宮小池傳旨于兵曹曰本宮近於  上王殿故曾鑿一小池欲迎  上王而觀之也若因而置之則後當爲遊觀之所予今欲塡之千人一日役也宜以軍一千授朴子靑
33권-태종-17년-2월-24일-3문단
○下具宗之宗猷等于義禁府初宗之等潛謁世子於宗秀之家仍設宴爲夜飮宗之把瑟宗猷起舞至是世子欲改過以實啓之故  上知之俱下獄命委官李原代言李明德及臺諫雜治之又遣義禁府副鎭撫朴安義于延安府執李叔蕃以來初宗秀等私通於叔蕃安置處世子亦啓之故有是命  上曰今權堡李法華李五方皆以東宮之故逮獄此輩以遊　雜伎阿諛東宮使陷不義宜當置之極刑然以東宮之故刑四五人吾不忍焉五方宗秀則不免極刑餘皆　一等何如領議政柳廷顯進曰如此奸　之徒皆不可宥也  上曰李昇雖以舅郭璇之妾進于東宮然不可漏洩東宮淫戱之事予欲秘而不發乃命知申事鞭昇而收其職牒將流于遠方及問權堡堡隱之而不以實告遂下義禁府問其所由廷顯對曰人君之所爲如日月之蝕人皆仰之不可隱諱而不發  上然其言執義河演進曰李昇初雖不知堡等納於里之謀旣納之後不卽上達且受東宮贈物亦不現告其罪當鞫問  上然之
33권-태종-17년-2월-24일-4문단
○下判漢城府事沈溫于義禁府旣而釋之初世子潛來于宗秀家宴飮上妓勝牧丹亦與焉勝牧丹以其事告安壽山之妾妓七點生七點生以告溫溫壽山之　夫也宗之告溫曰弟宗秀於世子殿進退無常請公止之溫呼宗秀止之宗秀不聽溫與宗秀納交故宗之有是請宗之繫獄以請溫之言納辭溫亦不能隱情義禁府以應奏不奏照律以聞命勿論
33권-태종-17년-2월-25일-1문단
○壬午  上詣仁德宮設享世子侍宴日昏而罷
33권-태종-17년-2월-26일-1문단
○癸未世子早詣闕日沒而還
33권-태종-17년-2월-27일-1문단
○甲申以朴礎爲濟州牧使尋罷之司憲府　{疏}曰守令近民之職民之休戚係焉選擧不可不重今朴礎拜濟州牧使礎性本貪汚不顧廉恥曾盜官物已蒙顯罪名在罪籍且濟州海外殊方監司之點陟所司之見聞皆所不及礎必無所忌憚恣行貪惡民必受弊上累  聖德伏望擇公廉才幹可任者除授以副輿望  從之
33권-태종-17년-2월-27일-2문단
○下具宗秀及李叔蕃于義禁府義禁府鞫問宗秀宗之宗猷叔蕃等私通之罪先是宗之爲刑曹　判叔蕃在貶所使家奴水精及其妾金觀道婢今生送於宗之家問其請罪之由又宗之弟宗秀使人於叔蕃貶所求弓與狼尾又請良馬狼尾則將以進世子也叔蕃亦通書於宗秀以前所愛妾禮賓寺婢卜重恭安府婢藥生妓小朝雲各請其司給由且贈鐵甲及胄宗秀復書曰已如其請互相交結故也
33권-태종-17년-2월-27일-3문단
○駕幸原州覺林寺兼講春蒐也  上嘗曰予少也讀書於覺林寺及長每夢遊若少時然故予給田而重新之予托講武欲於  太祖母后兩忌往觀之然太祖忌在五月  母后忌在九月五月正農而九月禾盛若無故往焉臺諫必止之且佛法雖難信入中國久矣雖爲佛一往亦可矣代言等曰因講武一幸誰得而止之哉  上曰予必往觀之橫城等處驅軍防牌攝隊長隊副幷一千九十一名別軍一百六十名江原道步軍一千二百名馬軍三百名忠淸道步軍二百五十名馬軍三百名京畿二百五十名命都觀察使首領官各官守令等毋得詣行在
33권-태종-17년-2월-28일-1문단
○乙酉忠寧大君未寧  上欲還宮以李原之啓留龍津渡一日
33권-태종-17년-2월-28일-2문단
○賜贊成金漢老弓　矢服
33권-태종-17년-3월-1일-1문단
○三月丁亥朔有星　于東方
33권-태종-17년-3월-2일-1문단
○戊子雨雪
33권-태종-17년-3월-3일-1문단
○己丑氷
33권-태종-17년-3월-3일-2문단
○命李叔蕃外方自願安置左副代言李明德義禁府知事閔義生等　{齎}具宗秀三兄弟及李叔蕃李五方等狀供啓本以進敎叔蕃安置宗秀宗之宗猷五方等罪照律以聞
33권-태종-17년-3월-4일-1문단
○庚寅氷
33권-태종-17년-3월-4일-2문단
○刑曹臺諫上　{疏}　{疏}曰有罪必罰則爲惡者知所懼罪同罰異則爲惡者無所懲向者具宗秀李五方等踰入宮城罪合極刑  殿下特以寬仁只令決杖流竄今者宗秀五方不道之罪又現而所係至重死有餘辜宗之宗猷等旣已通同而權堡李法華不道之罪亦無異於宗秀五方皆當置於極刑者也李叔蕃身犯不忠之罪特蒙  上恩得全性命安置鄕曲宜其小心謹愼之不暇乃以自已私事通於宗秀又聽宗秀干請而包藏隱匿不聞于朝其不改前心明矣伏望  殿下命攸司將上項人罪皆置於法以正邦憲叔蕃嘗私啓於  上曰臣過蒙  上恩多所愚昧設有作罪伏望  上慈　全性命  上曰事干宗社外　從汝言而保全之至是叔蕃曰昔  上有保全之言臣常不忘  上聞之命義禁府都事金安卿追執叔蕃于金嶺驛還囚義禁府敎曰昔日所言乃謂不干宗社之事汝其知之遂放于咸陽
33권-태종-17년-3월-5일-1문단
○辛卯駕至覺林寺傳旨寺僧曰我將給地依且來九月當作佛事
33권-태종-17년-3월-5일-2문단
○盡放驅軍
33권-태종-17년-3월-5일-3문단
○命斬宗秀宗之宗猷五方等籍沒家産義禁府都事尹粹　{齎}具宗秀等照律啓本以進權堡伏同法華進郭璇妾於里於世子者欲世子復於上還  給吾之被收田地且望後日之蒙德李五方伏納於里於世子者在前世子賜我衣笠及豹皮唐琵琶笛且望後日之蒙德法華伏同權堡與五方進於里於世子者欲受衣服且希後日之蒙德李昇伏其初謀約則不知而世子不覺中到戶率於里去後賜角弓一初欲啓達以堡言遂止宗秀更伏希望後日蒙德每進東宮且致世子於吾家宗之宗猷等伏因見病母到宗秀家宗秀言世子今夜來家及世子至出見進爵盖爲後日蒙德之計右人等比謀反大逆律皆凌遲處死財産沒官命宗秀三兄弟及五方降等處斬初宗秀與五方陳鋪等交結東宮近侍之人潛謁世子其後連夜入  宗廟門作竹橋越墻入內世子與宗秀博　使五方彈琴通宵不出賜與頗多因以女色誘世子  上知之不露於外只囚宗秀五方卽欲斬之憐宗秀母老遂杖一百流鏡城亦杖五方一百還屬公州官奴今宗秀五方之罪又現而拿來以推世子於丙申正月聽宗秀五方之誘乘夜以微服出外率陳鋪五方等至宗秀家宗秀招李法華博奕人方福生上妓楚宮粧勝牧丹各呈其枝宗秀備珍羞以進世子其兄宗之宗猷亦至宗秀家謁見宴飮宗秀宗猷起舞宗秀進酒世子飮畢宗之宗猷　頭宗之曰今日事若夢中然乃手彈琵琶與其弟宗猷起舞宗之又　頭曰願世子殊待吾兄弟宗秀又使其妻進酒終夜極歡宗之宗猷宗秀等脫笠列拜願邸下永以我等爲私伴世子諾之脫衣與宗秀宗秀妻出紵絲女服與楚宮粧又以綿布贈勝牧丹正布贈五方法華等又隔二三日宗秀又請世子復至其家進以珍羞至曉乃罷宗猷亦　焉宗之位至　判乃懷二心遂與其弟　{諂}事世子使陷不義不以宗秀不道聞于  上反與通同共成其惡死不償責宗秀之流於鏡城也不月而已與野人交結見愛如兄弟及被逮挽手而哭者頗多其奸猾類此先是宗秀與大護軍任君禮少尹辛　結黨付勢無所不至時人欺曰任五方具五方謂之十方恬不爲愧及宗秀伏誅君禮憂形於色
33권-태종-17년-3월-5일-4문단
○賜江原道都觀察使申商衣二又賜差使員知　善郡事權紹及楊口縣監李伯忠洪川縣監宋儲等衣各一
33권-태종-17년-3월-5일-5문단
○命囚陳鋪黔同金山龍等于義禁府皆嘗以不道進退於東宮被外方付處者也
33권-태종-17년-3월-9일-1문단
○乙未還宮
33권-태종-17년-3월-9일-2문단
○刑曹臺諫交章請李叔蕃之罪臣等竊謂罪莫大於不忠政莫先於去惡向者叔蕃身爲功臣義同休戚而陰畜二心以負  殿下是不忠之尤者也  殿下特垂寬仁不置於法　全性命宜當改心永念再造之恩乃通於宗秀欲濟己私又聽宗秀干請而私相交結匿不以聞其在竄所設心若此豈可謂悔罪之人乎此而不誅是縱使爲惡也  殿下何惜一夫不思大義而乃令自願安置乎　叔蕃之爲人驕悍不道必懷反側後日之潛圖不軌亦未可知也伏望  殿下以  宗社爲念一依前日之　{疏}置之常刑以杜其漸以戒後來  不聽
33권-태종-17년-3월-9일-3문단
○忠淸道兵馬都節制使柳濕獻鷹二連
33권-태종-17년-3월-10일-1문단
○丙申江原道採銀敬差官朴允忠於金城縣造　三丁以獻
33권-태종-17년-3월-10일-2문단
○囚三軍鎭撫李克文兵曹知印康勸善于義禁府初勸善到楊根行在逐鹿以獲贊成金漢老以爲吾狗所搏　　勸善遂奪之勸善托以內傷吐血臥而不起兵曹判書李原啓于  上上命鎭撫所推漢老倉頭執杖　觀善者罪之都鎭撫崔閏德等照以威力制縛人律使克文執其奴杖八十杖數非  上敎也且勸善非至內傷吐血至是漢老不勝憤　　辭以告  上命囚克文勸善以雪漢老之恥也三日而釋之
33권-태종-17년-3월-11일-1문단
○丁酉　權堡李法華死罪杖一百流三千里籍沒家産流堡于慶尙道東萊法華于全羅道海珍刑曹臺諫詣闕請堡法華之罪曰其不忠之罪與宗秀五方無異  上只從　{輕}典不置於法非示後之常典請置極刑以戒後之爲臣不忠者  上曰罪四人可以示後何復煩刑好殺固請  上曰此予之從諫不若古先哲王也然古之王者於殺人之事亦未必皆從之也且堡只以女色　{諂}事世子豈可比宗秀之奸兇也哉予不聽從勿復言之其斬宗秀等四人爲世子以杜後日冒亂之徒然  上猶隱然有不忍之心  上曰李昇則予旣鞭之宜不下於有司矣然內中決罪至收告身而使國人不知予恐大體不可故下獄今不與罪可也且金奇弱宦本杖八十降等六十小斤同亦如之若有未稱臺諫其言之執義河演進曰前此具宗秀不置於法以從　{輕}典故繼踵者多今昇亦從　{輕}典則臣恐如昇者亦有之乞置常刑以懲後來  上然之只流于全羅道金溝金山龍陳鋪今音同各杖一百定爲官奴陳鋪于忠淸道德恩金山龍于陰城後從本定平壤官奴今音同于慶尙道聞慶　皆籍沒家産
33권-태종-17년-3월-12일-1문단
○戊戌命中外用心掩　埋　勿使暴露
33권-태종-17년-3월-14일-1문단
○庚子命移置芳幹及孟衆于忠淸道洪州邑城內古客　
33권-태종-17년-3월-14일-2문단
○臺諫刑曹請李叔蕃之罪  不允
33권-태종-17년-3월-15일-1문단
○辛丑不豫世子及諸宗親駙馬議政府六曹三軍摠制等詣闕問安
33권-태종-17년-3월-16일-1문단
○壬寅大司憲金汝知以母病乞辭侍疾  不許仍賜藥
33권-태종-17년-3월-16일-2문단
○命領議政南在禮曹判書孟思誠藝文館提學卞季良試文科在等詣闕啓曰今使赴試人爲白日場三館以不緊過失久立于門外甚爲無藝自今仕路不通者則明白告課停擧其餘不緊犯過者毋使立門  上允之下旨曰文武科赴試生徒三館及訓鍊觀或以小過立門或以疑事停擧實爲弊法今後如有永不　用情狀明白可當停擧者文科則報于禮曹武科則報于兵曹須待仰曹及臺諫移文施行毋得擅自停擧三館據永樂元年成均館受敎賓貢不許赴試鄕試入格者仁寧府少尹李賀等三十餘人連名申呈願赴會試趙末生以聞  上不允曰予其敢行姑息之仁乎
33권-태종-17년-3월-16일-3문단
○以李從茂爲議政府　贊李潑工曹　判申商刑曹　判李　濟州都安撫使尹向江原道都觀察使  上謂向曰　者卿有失事廷議未息宜出外以避之
33권-태종-17년-3월-16일-4문단
○下吏曹正郞禹承範佐郞權照于義禁府以  御覽官案不去被誅具宗之等姓名也四日而釋之
33권-태종-17년-3월-17일-1문단
○癸卯宗貞茂使人來獻土物
33권-태종-17년-3월-18일-1문단
○甲辰宥　{輕}罪
33권-태종-17년-3월-19일-1문단
○乙巳命平陽君金承　兵曹判書李原摠制崔　德試武科
33권-태종-17년-3월-20일-1문단
○丙午雨雹
33권-태종-17년-3월-20일-2문단
○命刑曹將淸州安置檢校知內侍府事朴穎定屬軍役穎曾爲世子殿承傳色不以世子荒淫之事啓達故也  上傳旨于世子曰自今毋進見令知申事趙末生召右輔德趙瑞老等宣傳曰世子言於賓客自警自責告于  宗廟予喜之然父母者子之天地也世子曾行不義作自警箴指天爲誓曰吾又不義  上位父也容或赦我天其赦之乎書筵官書諸壁上尋爲不義欺我欺天今雖告  廟予豈信哉故于今不以他人父子之道待之必俟如文王爲世子之時之所行乃著然後吾說與重辭而待以父子之道矣今宗之等以世子之故就戮雖其自取之老母存焉昔李茂文可學受誅之後如此之刑予固不意予之今日所懷將誰與語如是之意當諭賓客卞季良卓愼李孟畇幷諭世子
33권-태종-17년-3월-20일-3문단
○罷淮陽府使羅殷職殷爲淮陽守與其府住講武場別差安吉托以兵曹牒禁講武場內伐草等事谷山君延嗣宗回自咸吉道至淮陽殷曰講武場內之禁民怨至甚惟公轉聞于  上若弛此禁則是公之賜也嗣宗以告于  上上驚恐令其道都觀察使推之實非兵曹移牒乃殷自禁之反以民怨歸之於上故殷與安吉皆坐罪召京畿都觀察使李灌傳命曰立講武常所遣別差凡伐木之事皆禁之民怨興焉予欲廢講武之法然是古制也欲幸畿外其弊彌甚乃於畿甸擇閑曠地以爲常所已曾立標今後各使守令察之如有稱別差者隨卽拿送
33권-태종-17년-3월-21일-1문단
○丁未御便殿視事謂左右曰前日賓貢之事惡其毁法予不應諾終夜以思三十餘人皆有老親又待三年非細故也予甚慮焉趙末生曰申呈之外又有五十餘人  上曰三十餘人猶以爲多　八十之衆乎其間豈無人材苟得其人國家取才亦有光矣左議政朴　曰法不可廢臣請勿改禮曹　判許稠右代言洪汝方等亦固執不可政府六曹臺諫皆出代言等後  上曰執法者之論然矣然卿等體予至懷咸使赴試以解其　乃命末生傳敎禮曹曰許令賓貢皆赴會試
33권-태종-17년-3월-21일-2문단
○召三軍都鎭撫谷山君延嗣宗及兵曹　議趙啓生曰咸興和州  祖宗久居之地其土居子弟曾錄名籍其有才者旣已　用其無才不受職者每於春秋講武與凡動駕之時衝犯儀仗以煩予聽實爲未便今後凡其所告兵曹與鎭撫所聽其可否如有當理隨卽申聞以爲恒式勿令直告
33권-태종-17년-3월-21일-3문단
○命濟州都安撫使褒貶旌義大靜兩縣令
33권-태종-17년-3월-21일-4문단
○命功臣嫡長會盟依元從功臣會盟例
33권-태종-17년-3월-21일-5문단
○戶曹上分田之法啓曰永樂十五年二月日受敎觀其給田情狀以其陳告先後折給故爭先告之猶恐不及士風不美今後陳告一皆禁斷京中則漢城府外方則都觀察使各具其受田物故者名數移文本曹本曹考其各品前受多少給之敬此已曾行移然至今無有推考移文者故受田物故者中間現告無門願自今每月季受田牌屬員物故者牌內掌務傳報兵曹守信寡婦之嫡他及物故者各里管領告于部令傳報漢城府外方則里正長告于守令傳報觀察使皆移文本曹若依前不卽用心推考移文者掌務管領等及當該官吏以敎旨不從論罪何如敎曰上項受田物故人員與夫守信寡婦之嫡他及物故者各其子孫及一族京中戶曹外方所居官隨卽進告若不告而現露者所收田租計年還徵依律論罪
33권-태종-17년-3월-22일-1문단
○戊申慶尙道都觀察使李之剛遣人獻八面水精杯賜承政院曰毋致破毁以爲飮器
33권-태종-17년-3월-22일-2문단
○命治芚彌南江邊道路  上召兵曹　判李春生曰來二十四日奉  上王幸廣州一宿後還宮李原金承　趙末生徐選等曰卽今  上體未安且爲  上王則一宿大迫請信宿  上曰謂予德不及黎庶有如淮陽守者予甚慮焉又觀漢武帝之事尤爲可鑑講武雖古制予欲廢之此行爲  上王也承　等復啓曰彼淮陽守者自　妄語固不足論者也  上之立法必稽古典彼無知之言何敢干於至德乎  上召趙末生徐選曰文王之　方七十里　　者往焉雉免者往焉講武雖古制  太祖之時未嘗講求予承  太祖艱大之業惟不克負荷是　凡民間利害靡不思治獨此講武之法使民興怨予實慮焉繼自今除講武常所令民伐草耕田勿禁私獵以副予意予不食言
33권-태종-17년-3월-23일-1문단
○己酉刑曹臺諫請置李叔蕃於法  不聽
33권-태종-17년-3월-23일-2문단
○世子稱未寧停講賓客等曰雖未寧而停講然明日  殿下行幸廣州當力疾而見世子使司　請開詣闕之門而不開世子曰門閉不開且嘗命曰宜勿來見書筵官知之否賓客卓愼正色曰是欲遷善也不知邸下何由而動  上之念乎世子曰非我有失人有訴之者也愼曰是言大過仍曰不可以人而傳語請見之世子答以未寧終不見焉及動駕日書筵官請世子曰願及未動駕前進見于  上世子進內廐門未見而退稱未寧停講至暮射的書筵官進言曰未寧停講而射的可乎射七八矢而後已
33권-태종-17년-3월-24일-1문단
○庚戌  上奉  上王　于廣州儉丹山  上謂金承　李原趙末生等曰欲於明日還宮承　等曰臣等恐上體勞　請留  上曰予病未息速還治之
33권-태종-17년-3월-25일-1문단
○辛亥還宮
33권-태종-17년-3월-26일-1문단
○壬子罷司宰監正金祐生職以監造麻田浦舟梁而不堅實也
33권-태종-17년-3월-26일-2문단
○命通三經四書者許赴會試中終場
33권-태종-17년-3월-28일-1문단
○甲寅  上王爲  上置酒宗親侍宴賜酒入直大小臣僚
33권-태종-17년-3월-28일-2문단
○以陳米豆一萬石貿易楮貨  上曰必先鰥寡孤獨而從其自願
33권-태종-17년-3월-29일-1문단
○乙卯刑曹臺諫復請李叔蕃之罪  不允
33권-태종-17년-3월-30일-1문단
○丙辰置酒于便殿慰啓事臣僚也
33권-태종-17년-3월-30일-2문단
○禮曹上承文院牒呈吏文事件一本院吏文習熟及能寫字官員陞除他官者依舊例仍兼本院職銜常川肄業一在前吏文肄習人員數少慮恐將久廢弛擬合始自今年文科新及弟內選揀年少善書聰敏者十人照依成均校書權知例以本院權知副正字口傳　令專務肄習吏文比依三館陞轉例　用一奉使赴京各起書狀通事赴遼東使臣等官但有陳奏事理宣諭  聖旨禮部遼東省會及沿途聞見事件回還十日內一一開呈本院以憑　考其有違限不呈者移文憲司糾察  從之
33권-태종-17년-3월-30일-3문단
○司憲府請本府官不與春秋製述之例  從之以事務煩劇也趙末生仍啓曰今春等賦詩朝士因公務之緊不賦者居多  上曰春秋等賦詩罷之亦可矣
33권-태종-17년-3월-30일-4문단
○執義河演請李叔蕃犯不忠之罪面啓曰叔蕃不忠爲臣子者當不共戴天故請之至再至三未蒙兪允惶恐隕越然爲臣而不忠者人人之所共討非  殿下之所得私也願依律施行籍沒家産  上不允曰卿等知叔蕃之罪乎前年春講武行幸之時故代言尹須妻潛奸盲人河千景命以律外斬刑施行叔蕃請赦於予而不得又因世子二大君請赦予又不聽叔蕃揚言於外曰無夫女和奸於律杖八十而已今用斬刑無乃大過乎然此言性直之所致也
33권-태종-17년-3월-30일-5문단
○是春桃李不華
33권-태종-17년-4월-1일-1문단
○夏四月丁巳朔世子詣闕暮還以  上之不豫也
33권-태종-17년-4월-2일-1문단
○戊午禮曹上進獻表箋方物事宜在前正朝  聖節千秋表箋方物進賀使發程日逼倉卒製造誠爲未便自今令承文院發程前期二朔進獻方物數目及發程日期前期相考具錄呈報本曹本曹啓聞各掌官知會預備  從之
33권-태종-17년-4월-2일-2문단
○命遣　員李原海等十五人于覺林寺以寺告成也且賜諸彩色
33권-태종-17년-4월-3일-1문단
○己未  上奉  上王置酒於慶會樓下射侯宗親侍宴賜隨駕宰樞及承政院官帑弓箭仍命會射于外且賜酒于大小臣僚及赴役匠人軍人有差時營景福宮門內東西廊
33권-태종-17년-4월-4일-1문단
○庚申禁中外婚嫁賀正使通事元閔生回自京師密啓  帝求美女也
33권-태종-17년-4월-4일-2문단
○命自今書筵賓客有故則輔德以下時仕官員進講
33권-태종-17년-4월-4일-3문단
○召宗親射侯
33권-태종-17년-4월-4일-4문단
○命戶曹　議李迹司憲掌令全直同京畿都觀察使李灌相視富平堤堰利害以聞迹復命  上問富平水桶堤堰難易之勢迹對曰桶內浸水田百五十結桶外起耕田三百結可耕地一百結幷四百結桶水可以漑之至桶下大梯則地勢漸高水不順性難以漑之  上曰加築則桶水可至高處迹對曰若又加築桶上水田必加沈沒民怨又深  上曰禹希烈守方面之任爲國家大計夫豈不利而爲之哉意必鄕愿利桶內水田厭築堤之勞而出是言也代言睦進恭亦極言桶水不及高遠之勢乃召希烈問之希烈啓曰富平水桶非自小人而始古基尙存臣巡審其地可耕地至于千餘結此只修舊基耳其鄕愿等厭工役利桶內田不念國家大體欺侮  天聰且富國之術在乎堤堰而已  上曰予亦以爲鄕愿所爲其先言不利嗾民呈狀者令憲府推劾以聞富平人百餘名以堤堰不利訴于憲府憲府以啓乃有是命
33권-태종-17년-4월-4일-5문단
○禮曹啓祭祀事宜啓曰祭酒造釀燒木今後典祀寺屬江原忠淸兩道水邊各官散接壯奴三十口專除其貢令備燒木許於司宰監船隻　節載來且諸祀奠物熟設之時執　奴隸仍著不　常服深爲未便執　之時所著三節　衣各五十件製造當執　時分給穿著祭畢後還收入庫  從之
33권-태종-17년-4월-8일-1문단
○甲子幸景福宮御慶會樓下覆試文武科文科以禮曹判書孟思誠藝文館提學卞季良及知申事趙末生爲讀卷官武科以兵曹判書李原　判李春生平陽君金承　摠制成達生崔閏德李順蒙等　之文科取韓惠等三十三人武科取田善生等二十八人以惠爲典祀少尹善生爲副司直文武科依前例限三日慶賀前此有禁酒之令故也
33권-태종-17년-4월-8일-2문단
○以贊成金漢老判漢城府事沈溫爲進獻色提調遣人于各道選處女  上謂宜寧府院君南在左議政朴　曰處女須旁求以稱予事  上之意
33권-태종-17년-4월-8일-3문단
○移置新寧縣于長守驛地從慶尙道觀察使之報也
33권-태종-17년-4월-9일-1문단
○乙丑隕霜凡四日
33권-태종-17년-4월-9일-2문단
○上奉  上王觀放鷹于東郊　停于箭串坪置酒極歡宗親侍焉賜酒于隨駕大小臣僚
33권-태종-17년-4월-11일-1문단
○丁卯賑安山民飢京畿觀察使啓安山郡三十餘人告飢  上曰須及時賑濟
33권-태종-17년-4월-11일-2문단
○命囚前判事李文貫之子彌于義禁府丙申冬  上講武江原道車重寶及速毛赤李弘誘世子十月二十日初昏出殿至　鳴到富平文貫家宿焉翼日世子率文貫三父子至鐵串浦放鷹其後世子又出遊文貫使其子彌等具酒饌以進京畿監司李灌文貫之族弟也聞之以告于  上王曰當其時世子必使文貫不露此事也已往之事宜不推劾然兒輩不識大體出入無節文貫不言誠有罪矣乃囚其子彌遣義禁府知事鄭伸道于富平執文貫以來
33권-태종-17년-4월-11일-3문단
○命大串副萬戶陳錘知安岳郡事李寧載寧縣令姜尙信贖笞五十錘等以武科鄕試考官取士加於額數憲司請罪也
33권-태종-17년-4월-11일-4문단
○功臣嫡長會盟于景福宮北洞載書曰開國定社佐命三功臣嫡長崇祿大夫平壤君趙大臨等敢昭告于  皇天上帝  宗廟社稷山川百神之靈伏以事君無貳謂之忠事親無違謂之孝盖臣子之所立者忠孝也所天者君父也惟其所在當以誠慤一事之　玆要質明神　血同盟者哉臣等之父有推戴  太祖以開國者有扶翼  上王以定社者有奉我  殿下以佐命者應機決策奮義效忠三盟之辭藏在盟府爲子孫者所當體念永世無忘　今我  殿下以臣等之父嘗有微　崇臣爵秩　諸功臣之列視臣等無異臣父此卽大舜賞延于世之盛心也臣等仰體至意亦以臣父之心爲心至誠相與夾輔  王室期於終始勿替玆涓吉辰質諸明神以固誠慤旣盟之後各自勉勵終始一義堅如金石常以安  社稷利國家爲念永享福祿共保安榮子孫萬世毋忘今日苟或不謹敢　此盟幽有鬼責明有王法非止厥身必及其後各欽誓言毋或有　謹以淸酌小牢式陳明薦尙饗時右代言洪汝方亦以嫡長奉宮　赴會
33권-태종-17년-4월-11일-5문단
○命司僕寺各牧場馬匹勿供宴享
33권-태종-17년-4월-12일-1문단
○戊辰  上奉  上王置酒于昌德宮日暮乃罷
33권-태종-17년-4월-13일-1문단
○己巳命戶曹毋徵沈淙已收田租
33권-태종-17년-4월-14일-1문단
○庚午命無咎無疾無恤無悔等女子外方從便
33권-태종-17년-4월-14일-2문단
○安置金訓于永同農舍訓子如達申呈云大父宗敬年老在永同故也
33권-태종-17년-4월-15일-1문단
○辛未三功臣及嫡長獻壽于仁政殿  上見功臣等惻然下淚左議政朴　進弟一爵  上謂昌寧府院君成石璘等曰今日事非獨爲功臣乃爲國家大體耳功臣物故殆盡在坐者亦皆老衰欲見嫡長有如繼父忠烈與國同休戚者也九獻禮畢石璘進爵  上起坐曰予以府院君年老使左議政行酒因語之曰臣之於君雖膝行匍匐君不起對禮也今府院君年至八旬爲國元老且禮尙有餘予故起對淸城府院君鄭擢進聯句石璘及左右更相唱和　起舞  上命  忠寧大君對舞　俯伏以辭  上方與他人語良久乃見曰何故不舞　曰小臣何敢與  大君對舞乎  上曰在予前且命之矣毋辭　固辭  上强之　乃舞石璘亦舞命世子對舞  上起立功臣及嫡長皆　叩頭流涕世子進爵  上　爵呼世子飮之因敎國之大體遂泫然泣下　扶世子手曰邸下知  上泣下之意乎　因泣世子亦泣石璘進言國家大體兼陳世子之事上曰聞公此言予意豁然如覩昇日遂流涕良久遂命世子行酒自石璘至於嫡長世子行酒至　　謂世子曰彼宅[方言齊輩相稱之辭]不遵  父王之敎大誤可飮此予不幸爲世子師遂泣世子飮之更酌而來　乃飮之宴將畢功臣與嫡長三品以上入殿內舞世子每承  上敎隨卽泣下右議政韓尙敬進前密白宗之等事曰右人等旣置于刑籍沒家産而其奴婢使其妻掌之而立役蒼赤厭苦而逃卽令代立怨氣不細近日霜降臣實恐焉  上曰卿言是也賜功臣內廐馬二十匹出尙衣院表裏賜嫡長功臣嫡長侍宴自此始
33권-태종-17년-4월-15일-2문단
○咸吉道都巡問使進東寧衛百戶金用貴所用木牌命藏之承文院都巡問使啓曰月初六日百姓廉生進告云以田獵事到甘音洞見東寧衛百戶金用貴小旗劉案等六名于路中用貴等曰內官張童兒陳指揮奉  聖旨率軍馬一千名以白頭山寺丹靑事去正月十九日遼東離發彼土所何江邊來到造木寨營倉庫十二間輸入軍　先送軍馬五百于山間其餘軍馬則留待雪消四月望時入來因此過夏驢及農牛草地放牧事言之授我木牌而還今將木牌上送其辭曰欽差內官張信切照本職近蒙　{齎}捧  皇帝聖旨統領遼東官軍一千員名前往白頭山公幹除欽遵到來乃顔地面安下大營位箚軍馬外差委土官頭目石脫里等四員管領旗軍五百名前去弗朱江幷分春江上下山場採捕等項去後今置牌面前去四外舊有打圍處所常川懸掛如有本處附近住坐朝鮮國地面高麗女眞人民或在山打圍或安放郞　等項無知恐撞遇差去官軍互相攪擾今照天下大平四海內外皆同一家慮恐中間有等不體法度小人妄生事端有傷侵害不便如遇此牌從便打圍飛放採捕安生樂業如有百姓人等自願前來拜見往來買賣者聽從交易不阻仍將鈞旨事理省諭各寨分住坐人民毋得妄行驚疑　有遼東各衛遞年逃軍潛住山林有能悔過自行赴官出首者不問遠近年分與免本罪給與糧賞帶回着役的不虛示須至牌者右仰通知一面以女眞書書之辭則同  上曰張信之牌正合事理授承文院藏之毋致遺失
33권-태종-17년-4월-15일-3문단
○囚楊花渡丞徐思敏于義禁府先是車重寶李弘等潛誘世子再渡江津思敏卽不進告至是下獄鞫問其故傳旨承政院曰昨日右議政所啓誠是今後罪人奴婢旣已屬公毋使其妻掌之而立役且今義禁府罪人毋得流外只杖釋之
33권-태종-17년-4월-16일-1문단
○壬申杖李弘一百籍沒家産李文貫卞臣貴贖杖一百李智李彌觀音奴帝釋奴李先等杖一百釋徐思敏及世子殿別監鳥伊義禁府鞫文貫等啓曰李文貫伏姪速毛赤李弘進退於世子殿日久故予謂弘曰願薦吾二子智彌於世子其後世子至吾家宿焉以後日子孫蒙德之計不告李智李彌皆伏依托李弘欲蒙德於世子世子至父家及鐵串浦之時進見支應前判事卞臣貴子觀音奴伏世子去年十月到鐵串浦放鷹時蒙德爲意與李智兄弟及吾兄帝釋奴隨從臣貴伏子帝釋奴觀音奴等於世子富平及鐵串浦出入時隨從吾以爲不可叱之李先伏世子至文貫戶宿時隨從是實李弘伏因叔父文貫之請率其二子薦於世子進見再三後世子到文貫戶宿焉及還京時文貫三父子隨至楊花渡命義禁府照律以聞  上謂知申事趙末生曰昔者以世子之故人多繫獄或至伏誅於予心今尙不平欲罪文貫等予所不忍除他事宜速贖杖
33권-태종-17년-4월-16일-2문단
○下通事張有信押物金彦容打角夫姜尙傅于義禁府有信等隨賀正使李都芬赴京買進上衣　段子而以其私段子易之且相言詰都芬復命之日具啓命囚鞫問
33권-태종-17년-4월-17일-1문단
○癸酉  上詣仁德宮射侯仍設享賜酒隨駕大小臣僚賜侍衛宰樞　議代言僉摠制內帑弓箭
33권-태종-17년-4월-18일-1문단
○甲戌禁赴京貿易事下旨司憲府曰赴京使臣之行謀利人等隨赴中國暗行買賣致有汚辱之名關係不少進獻方物路次盤纏衣服外雜物　皆沒官其謀利之人及帶去馬匹　屬各站定役元典所載而近年考察陵夷不無暗行買賣汎濫之人自今赴京行次如有暗行買賣謀利之人照律論罪知非率行使臣及不能考察平安道都巡問使義州牧使以王旨不從論罪以爲恒式自今赴京使臣各率自家奴子毋率他人奴子及興利　{商}賈人且命承政院進通事押物打角夫等進獻物色路次盤纏衣服外自己雜物及請托之物如或帶去現露以  王旨不從論罪家産沒官事取招藏之承政院以爲恒式
33권-태종-17년-4월-19일-1문단
○乙亥命議政府監審入格處女
33권-태종-17년-4월-19일-2문단
○　海道都觀察使上除弊事宜啓曰　川郡人朴夫介等八名稱爲進  上生　干平山人申原稱爲司饔房差備差使員每年春秋各官散接干各戶橫行　費公　上項干等春秋兩等物名數目及所納處未知爲實未便自今每名某物幾數某處上納明文相考考察敎曰咸吉平安　海道各官散接生　干　油干名目推考其中　　仍舊定體平民　屬軍役
33권-태종-17년-4월-20일-1문단
○丙子賜文武科恩榮宴
33권-태종-17년-4월-20일-2문단
○分遣敬差官及內官于各道選揀處女
33권-태종-17년-4월-20일-3문단
○戶曹上器皿除弊事宜啓曰據長興庫呈外貢砂木器以司饔房納施行而庫專掌捧納內宴及行幸時分納於司饔房司膳署司　所故未得終始考察或匿或破還納之數僅至五分之一徵於逢受下典實爲積年巨弊願自今庫納砂木器外貢元數內司饔房司膳署禮賓典祀內資內贍寺恭安敬承府等各司分定上納各其司考察出納以革積弊戶曹又啓長興庫貢案付砂木器今後刻長興庫三字其他各司所納亦依長興庫例各刻司號造作上納上項有標器皿私藏現露者以盜官物坐罪以絶巨弊皆  從之
33권-태종-17년-4월-21일-1문단
○丁丑命釋張有信等尋命有信就職
33권-태종-17년-4월-21일-2문단
○以李和英爲判左軍都摠制府事卞季良藝文館大提學申　工曹　判
33권-태종-17년-4월-22일-1문단
○戊寅  上奉  上王設享於廣延樓宗親侍宴先是上敎六曹曰近日詣仁德宮  上王曰予今來年有厄願自今宜數相見今牧丹盛開不可虛負良辰　予詣  上王殿或擊毬以　今則罷擊毬之　但設酌賞花欲慰  上王之心卿等無乃以爲煩乎吏曹判書朴信進曰  上奉  上王同歡大小臣僚罔不擧欣誰敢以爲煩乎
33권-태종-17년-4월-22일-2문단
○禮曹判書孟思誠辭以父病侍藥也  不允給驛馬且賜藥與酒曰病愈卽來
33권-태종-17년-4월-23일-1문단
○己卯斬李貴守杖陳紀一百流三千里　籍沒家産方有信杖八十收贖貴守世子殿小親侍本金漢老家奴淑嬪乳母所生也初陳鋪與貴守問美色處女貴守語崔學崔學傳語其同壻玉世琛世琛曰方有信孫女有姿色貴守聞之遂與陳鋪告世子世子再遣貴守鳥伊重寶等于有信家問之因令看姿色有信不出其孫女世子初昏潛到有信家有信曰孫女在外厥後世子又到其家突入內見其女容卽還司膳權知直長陳紀進世子殿使鳥伊密告曰前日有信夫妻失禮請復往世子曰予不復往許人嫁之陳紀再三請焉世子使貴守負寢　至有信家世子入宿至夜五鼓還殿至是因處女選揀事覺
33권-태종-17년-4월-23일-2문단
○命斬陳鋪又下旨曰德恩官奴定屬陳鋪敎誘世子再度潛往具宗秀家且與貴守薦有信孫女於世子再度犯夜隱密出入不義之事每首唱之罪惡尤甚乃遣義禁府都事楊秩于德恩取招依律處斬除緣坐之人
33권-태종-17년-4월-24일-1문단
○庚辰世子托疾停講以貴守之死內懷不平也
33권-태종-17년-4월-24일-2문단
○遣人賜芳幹酒膳賜乾獐鹿幷十五口藥酒三十甁燒酒十甁鹿脯早藿等物仍傳旨于忠淸道都觀察使曰今道內洪州安置芳幹處月捧米則已給矣若甘醬乾靑魚等物連續給之
33권-태종-17년-4월-25일-1문단
○辛巳宥　{輕}罪下旨刑曹曰不孝不忠之人王法所不宥無知之人陷於刑憲是*司雖自取爲民父母不得不憫自永樂十五年丁酉四月二十五日以前犯不忠不孝外京外二罪以下已結正未結正　皆放宥刑曹判書權軫啓曰不忠不孝外二罪以下　皆原宥已移文各道然各道都觀察使所囚罪人則見宥旨卽釋矣若京中司憲府刑曹義禁府所掌徒流各官罪人不錄名氏雖下宥旨各道必不幷釋命自今付處罪人姓名悉錄啓聞下旨義禁府曰世子年未及壯學未有成奸譎之徒不顧大體乘間冒進使陷於不義實非愛世子也魁首依律施行爲從徒流戒後世子飜然改悟自怨自艾悉書前日之非極陳悔過之目旣告  宗廟又告於予日見其自新之實奸譎之徒冒進無由其爲從徒流者良人則外方從便賤口則各其外方自願定役趙源趙瑨等三十三人皆許外方從便趙末生曰今蒙宥人內有原役者願定其所居官本役  上曰可
33권-태종-17년-4월-25일-2문단
○訪問民　下旨吏曹曰民惟邦本本固邦寧民生疾苦宜當盡知各道都觀察使都巡問使各其道內守令及閑良品官以至小民備細訪問實爲疾苦之事採擇以聞守令如或隱匿不報依律論罪又下旨戶曹曰京外義倉實爲窮民　{斂}散之法不可不重無知之民每年貸出未得還納積以歲月貸出之數或至數十不能自償民生可慮甲*牛年以上公處宿積使其貸者各從自願代以雜物秋以爲期今後中外還上鰥寡孤獨貧乏平民爲先分給至於大小兩班如有喪葬水旱之災者與一里皆知貧乏者分給多不過五六石下旨義禁府曰永同付處金訓羅州付處尹興阜原州付處康有信沃川定屬朴安守皆令外方從便權堡李法華黔同李弘家産還給
33권-태종-17년-4월-25일-3문단
○完山府院君李天祐卒致賻米豆幷七十石輟朝三日謚襄度天祐少善射御美風儀有器度從  太祖潛邸屢戰有功命爲原從功臣至戊寅庚辰又　定社佐命之列  上委任之歷知三軍府事吏兵曹判書議政府贊成久典兵政然多畜侍妾待子少恩二子宏完
33권-태종-17년-4월-25일-4문단
○罷順城縣令金仲誠職初全羅道都觀察使鄭耕到兵馬都節制使馬天牧之營光州牧使崔府順城縣令金仲誠等　坐許牧使坐繩床縣令平地席坐仲誠怒曰外方三品至六品一般雖監司焉知禮乎耕心惡之出去天牧欲責仲誠使軍官致之仲誠罵　不去軍官等扶執相鬪失容憲司聞之移文全羅道劾之耕未得行公具辭啓聞天牧亦以啓聞命義禁府拿仲誠來按問無禮之罪以功臣之子只罷其職
33권-태종-17년-4월-25일-5문단
○前都摠制金乙雨上兵船事宜書曰近來倭賊不得侵我邊鄙者雖因  殿下之至德亦賴兵船也爲管守者全不用意以致朽敗頻年造船松木殆盡無餘將來之患甚可慮也願自今萬戶千戶以至領船所掌舟揖　時烟熏永久不敗則造船之弊可*除而沿海松木亦不殆盡矣苟不用意烟熏者痛懲以法以爲恒式  上曰乙雨年雖高志壯氣雄言亦可採
33권-태종-17년-4월-27일-1문단
○癸未禁各道進膳命禮曹曰今當熱時遠方每朔進上驛路有弊新米外其餘一皆禁止
33권-태종-17년-4월-27일-2문단
○命布衣李直卿敎訓宦竪直卿京畿抱川人  上嘗曰宦竪不學文最爲未便老壯者已矣年少之輩不可不訓在前敎訓金子誠有他故何以得貧寒而好敎訓如子誠者給衣服使之敎訓乎代言等薦直卿至是召之賜衣服家舍
33권-태종-17년-4월-28일-1문단
○甲申禮曹上新撰健元陵  祭儀註  上覽之曰  山陵拜奠禮予已從俗且儀註內無飮福禮何哉若詳定官無事則退而休焉可也盖禮官好改儀禮成毁無常以煩  上聽故有此敎也
33권-태종-17년-4월-28일-2문단
○築全羅道道康長沙二城
33권-태종-17년-4월-28일-3문단
○是月朝暮氣寒如秋
33권-태종-17년-4월-28일-4문단
○　食禁山松葉
33권-태종-17년-5월-1일-1문단
○五月丙戌朔  上詣  健元陵行端午別祭初朴信權軫許稠等啓曰來月初一日  健元陵親幸祭還駕路上六曹欲暫設享禮趙末生曰  上昨日召臣曰予欲禁闕內藥酒予若不進則恐  上王必不進酒今當農月彌月不雨予甚憂之臣對曰禁酒固是良法然每年貧民幸飮濁酒而見執被罪若大家則杜門終日歡飮竟不坐罪  上曰是予志也姑停之然  上慮之甚難以進啓信曰我  主上過謹天戒當時農月未盡且我問於百姓百姓曰天若大雨則可不然不若不雨之爲愈也須當啓達末生不答信等出末生入啓上善其答辭
33권-태종-17년-5월-1일-2문단
○晝停于松溪院川邊  上以天祐之卒不進肉膳領議政柳廷顯等欲勸進然已進膳故未及啓俄而動駕及還宮廷顯等請進肉膳敎曰我明日勸進  上王然後從之  上自  健元陵還宮時觀射廳壯麗曰何用民力之甚也
33권-태종-17년-5월-2일-1문단
○丁亥以鍊銀事傳旨于各道都觀察使旨曰每歲進獻用銀無窮若一朝盡用則難繼也各其道內銀石及鍊銀鐵物産處備細訪問以實啓聞其産處近地居民　除　賦專屬吹鍊來秋爲始鍛鍊如有*隱匿不報者以違旨論
33권-태종-17년-5월-2일-2문단
○放還外方童女  上曰事大之禮予不敢怠已得處女五人矣
33권-태종-17년-5월-3일-1문단
○戊子罷都摠制李都芬大司憲李潑職初都芬與潑以賀正使副如金陵時多　{齎}布物恣行買賣潑乃身親行之張有信曰予赴京三十五六度未見如此行者禮部知其多　{齎}私物以來出禁于市曰敢與朝鮮人買賣者有罰禮部尙書謂元閔生曰陛辭日逼買賣何如閔生曰市人不顧市物不能易換尙書笑曰布物背節以布易　則可以轉換矣以此取笑中國及還事發有信恨其同行揚言曰都芬潑閔生金彦容及打角從人等多　{齎}私物恣行買賣由是國人無不知之適潑爲大司憲出官之日憲府拒而不受劾問有信彦容等有信答曰當初發行都芬輜重一　伴從人　一　行到遼東忽見不知所自來物加出者凡七隻所　之布幾至百匹潑之輜重亦同予告兩使曰今玆行也進獻之物甚少而私　{齎}物貨大多無乃不可乎不如沿路做賣兩使不聽至于京師市人傳言今朝鮮之人進獻之物小而私　{齎}之貨多愼莫與朝鮮人易布後市人持　易布者甚多人云自官出　分與市人買布官收然亦未知其實也其從行者若閔生吳義彦容尙傅崔敬渭等所　{齎}之物則雖未得詳知其數然多者至百匹少者亦不下四五十匹唯書狀官金　之布十餘匹而已金　亦啓  皇帝不義我國使臣濫　{齎}布物於是憲司上言都芬潑有信彦容等入朝多　{齎}物貨恣行買賣至使市裏有換布之禁禮部亦有易換何如之問取笑辱命殊失奉使之義其罪不小然其所犯在四月二十五日宥前罪則不敢論矣潑設心奸貪不可爲風憲之長惟取  上裁命皆罷職先是彦容之回來也將私絹七十匹付諸平壤道檢律檢律以進上狸皮換賣來京時幷將彦容絹至靑郊驛驛丞較重檢律裝載重過三十斤探取絹　以告監司監司啓聞悉入其絹於濟用監
33권-태종-17년-5월-3일-2문단
○定各官鄕校奴婢之數刑曹啓鄕校奴婢無定數未便留守官三十口大都護牧官二十五口單府官二十口知官十五口縣令縣監十口定屬其餘皆屬典農寺  從之
33권-태종-17년-5월-4일-1문단
○己丑  上詣  文昭殿行端午別祭
33권-태종-17년-5월-4일-2문단
○上王詣  健元陵行端午祭
33권-태종-17년-5월-4일-3문단
○禁賣金銀於日本客人
33권-태종-17년-5월-5일-1문단
○庚寅乍雨
33권-태종-17년-5월-5일-2문단
○上詣仁德宮奉迎  上王于慶會樓置酒宗親侍宴賜酒隨駕大小臣僚賜內帑弓及箭　各一件于宰樞廳　議僉摠制廳承政院上大護軍護軍與司僕官員等五處仍命射的
33권-태종-17년-5월-5일-3문단
○改闕內供役人稱號漢波吾赤改別司饔粧子色改進上床排色多人床排色外房改蒸色酒房城上改酒色
33권-태종-17년-5월-6일-1문단
○辛卯囚元閔生張有信金　金彦容吳義姜尙傅于義禁府議政府上言元六典戶典內赴京使臣行次謀利之人往赴中國暗行買賣致有汚辱之名關係不小進獻方物路次盤纏衣服外雜物　皆沒官其謀利之人帶去馬匹幷屬各站正朝進表使李都芬進箋使李潑等多　{齎}私物恣行買賣取笑中國以辱上命事關大體憲府以四月二十五日宥前事勿問其罪斷自  宸衷只令停職都芬潑有信彦容等請置攸司鞫問其由以正邦憲命義禁府除都芬潑外皆囚鞫問根隨買賣人及帶去馬匹依元六典屬站又敎曰鞫問之時勿推物主只問其買賣匹數　皆屬公趙末生曰臣等以爲鞫問物主幷懲戒後  上不答初都芬潑及熙川君金宇等或受賈人銀丁或受綵段仍與率行上國轉輸之人多怨焉
33권-태종-17년-5월-7일-1문단
○壬辰命釋內資直長金叔儉初  上幸景福宮叔儉近駕前下馬司禁執報兵曹兵曹囚于典獄刑曹按問請罪命曰新進之士蒼黃失措豈有不敬之心乎乃釋之
33권-태종-17년-5월-7일-2문단
○禁商人回換平安道米穀平安道都觀察使報本道風俗兩麥不多耕種京中興利人將不緊雜物橫行寨里多聚米穀無知之民不顧後患費用無際自春至秋全出還上是故往年還上未納雜穀二十萬二千七百餘石實違國家備糧餉之意自今京中從仕道內恒居人員農作所出回換外興利人反賣回換一禁  從之
33권-태종-17년-5월-7일-3문단
○命肄陣圖兵曹啓陣圖肄習令入直上大護軍三軍鎭撫經歷都事內禁內侍衛別侍衛鷹揚衛及各門差備外甲士別牌等以馬兒追日肄習其中不謹者照律論罪
33권-태종-17년-5월-7일-4문단
○兵曹上婢妾子干尺人遷轉之法啓曰前此各領府兵去官則以攝隊長隊副壯實人充立攝隊長隊副遷轉則以婢妾子及稱干稱尺壯實人充補然不考立役年月多少徒用壯實人則一般正軍內老弱者及奉足人終身未得遷轉實爲未便自今上項婢妾子及干尺人中正軍每十名爲一小牌每五十名爲一摠牌各其摠牌置簿每日書名歲末每一摠牌內考其役日多者一人陞爲隊副其奉足自願立役者許令與正軍輪番以上項例錄用身良水軍亦依此例錄用何如奉敎不拘歲末每政有闕隨卽　用
33권-태종-17년-5월-8일-1문단
○癸巳隕霜  上曰四月降霜屢矣五月則始於今年也元閔生不報賀正使副使　{齎}布之數人心之惡如此天地其能位乎然天變地怪人君宜自甘受代言等啓曰閔生　報自已布物之數耳使副使之物與有信之言合義禁府都事閔犀角誤達耳  上怒乃解
33권-태종-17년-5월-8일-2문단
○釋元閔生囚以閔生爲處女奏聞使將如京師故先諸人釋之
33권-태종-17년-5월-8일-3문단
○對馬州守護萬戶林溫使人獻土物
33권-태종-17년-5월-9일-1문단
○甲午隕霜  上曰予自踐位以來每見夏月繁霜水旱不調欲究其所以然稽諸經史有曰夏月繁霜由於用刑失其原情予欲於用刑之際　酌施行遂命知申事傳敎六曹臺諫曰訊杖問罪之際恐或失中古語云天子用刑失中則夏月霜遍天下諸侯在一國守令在一郡卿等宜各　詳古今施行予豈若梁武帝以麵代犧牲姑息而行之當考其古今用刑之實兼盡而後乃行之也  上又曰其他天變地怪或因他事至於霜降之故則乃人君刑罰失中之致然且罪不原情則必霜降失其時也　者晉山爲首相時人以爲民咨胥怨以致天地之變怪者皆晉山爲之也使晉山在家以他人爲首相天之變怪亦如彼今晉山已歿首相六代言屢更其人亦如此此則非宰相奉職之過予在民上十八年于玆皆予之致然也子息不才不得傳位亦不能自死不能脫逃徒爲之痛心耳  又曰今年又有旱氣景福宮行廊盖覆後停役左代言徐選曰射廳大廳已成而又欲加造幷罷此役如何  上然之曰射廳不緊處也如彼壯麗何哉代言等對曰當春秋習射之時兵曹堂上鎭撫及訓鍊觀官員會坐處也然臣等亦以爲大過也  上曰　亦思昔日遮日庇風雨時乎何必如此速令停役仍敎曰予欲止公私土木之役尙且不從其故何哉予雖堅禁無歲無之每遇旱災人人惶恐乃欲停之是何道也
33권-태종-17년-5월-9일-2문단
○傳旨于平安咸吉　海江原道監司等曰夏節進上益頭羅進加之介鷹子俟更有旨乃進
33권-태종-17년-5월-9일-3문단
○選處女命議政府六曹臺諫與知申事趙末生內官盧希鳳選揀進獻處女以黃氏韓氏爲上等黃氏容貌美麗故副令河信之女韓氏嬋娟故知渟昌郡事永　之女也
33권-태종-17년-5월-9일-4문단
○命書筵必備三員進講雖溫故之時必備三員而進講不爾則斷以大罪
33권-태종-17년-5월-9일-5문단
○囚李都芬李潑于義禁府以張有信具白都芬及潑率去興利之人恣行買賣故也
33권-태종-17년-5월-9일-6문단
○命三都監內侍茶房尙衣院鷹揚衛勿設誕日祝壽齋
33권-태종-17년-5월-10일-1문단
○乙未釋李都芬李潑金　等囚仍命除都芬潑閔生　等買賣物色外張有信金彦容吳義姜尙傅崔敬渭等易換之物爲半沒官從人四名之物專沒於官先是憲府請都芬等罪  上曰除他事罷職使副使罷職亦足知戒矣其餘勿論末生曰有信之職亦罷乎  上曰雖不罷職有政事則必見代以有信等司譯院之職更相　{遞}代故也
33권-태종-17년-5월-10일-2문단
○命司憲府推　欽問起居使通事押物打角夫從人等買賣泛濫事狀司憲府啓金宇等入朝貿易雜物乞盡沒於官  上曰除金宇外書狀通事押物等所易雜物爲半沒官從人所易之物一皆沒官
33권-태종-17년-5월-11일-1문단
○丙申命六曹議定訊杖之數仍命可言之事擬議以聞刑曹啓議政府諸曹奉敎擬議條件一訊杖每一次多不過三十度須令置簿以憑後考一凡訊杖體制及打下處一依義禁府例一壓膝一次二人二次四人三次六人其犯十惡强盜殺人外毋得用此一京中掌刑各司已決訊杖次數及杖數每於決等啓本具錄雖竟未得情其已行訊杖者次數杖數亦當啓聞毋得濫刑一京中攸司凡奉敎拘問應加訊杖者必啓聞然後乃行一外方各官守令凡罪囚應加訊杖者毋得擅自行刑必報觀察使然後施行臨時可決　{輕}罪不在此限決後亦報觀察使觀察使每季月各官罪囚訊杖次數及杖數亦依京中例具錄啓聞一京外官吏如有不體  聖上欽恤之意違法亂刑者京中司憲府外方都觀察使許犯罪人親屬陳告依律論罪從之
33권-태종-17년-5월-11일-2문단
○罷於瀾梁水軍萬戶宋安職幷徵漕運時濫用之物從全羅道觀察使之啓也
33권-태종-17년-5월-12일-1문단
○丁酉命徒流人母及妻子完聚下旨曰曾犯罪徒流者及自願安置人等妻子聽皆自願居生其屬官賤人等之母亦許往來相見
33권-태종-17년-5월-12일-2문단
○辛孟和辛叔和許令外方從便
33권-태종-17년-5월-13일-1문단
○戊戌戶曹詳定赴京使臣布物使副使各十五匹從事官十匹打角夫五匹茶蔘外其餘雜物一皆禁斷從之
33권-태종-17년-5월-13일-2문단
○以咸吉道閭延郡屬平安道以道途往來之便也
33권-태종-17년-5월-13일-3문단
○賜知申事趙末生角弓
33권-태종-17년-5월-14일-1문단
○己亥司憲府請兵曹判書李原　判李春生等罪命勿論原等承命試吹角於東小門之外仍設酌與平陽君金承　吏曹判書朴信工曹判書成發道坡平君尹坤摠制河敬復等會射事覺司憲府劾之  上召掌令鄭欽之勿推欽之曰敢不從命然旱氣太甚  殿下　　憂勤爲大臣者慮不及此恣爲宴飮已爲不可又擅發紫門鋪馬五匹載倡妓以行尤非大臣之意也願悉啓聞而取旨趙末生以聞  上曰憲司之劾是矣然大臣不勝歡情暫飮于外何敢罪之憲司上　{疏}曰李原金承　朴信成發道尹坤河敬復及仁寧府尹金漸兵曹　判李春生大護軍柳衍之兵曹正郞徐晉鄭還尹粹佐郞金尙直鄭麟趾等當公私宴飮一禁之時各持酒果城外宴飮今其劾問之際趙末生傳旨曰勿論然仲夏之月彌月不雨  殿下宵　九重憔心軫慮李原承　朴信發道尹坤敬復金漸春生等或以勳舊或以委任處論思之位當鈞軸之地誠宜謹愼節儉正身率下思欲　災寢食不暇也今乃不體  殿下憂勤之意城外聚會烹羔設宴携妓作樂竟日以飮實無大臣憂國之意柳衍之徐晉鄭還尹粹金尙直鄭麟趾等以識理朝士所行如此皆爲不當今若　皆勿論則後無戒焉上項人員論罪以懲不恪  不允
33권-태종-17년-5월-14일-2문단
○杖檢校判內侍府事李元奉八十徒三年屬司憲府下典以罵吉昌君權　之子也
33권-태종-17년-5월-16일-1문단
○辛丑  上王至昌德宮置酒極歡以  上之誕日也宗親侍宴賜酒入直大小臣僚與甲士別牌下至防牌命內官申用明賜酒肉于昌寧府院君成石璘  上慮石璘年老難於起居故有是賜
33권-태종-17년-5월-17일-1문단
○壬寅以卞季良爲禮曹判書曹恰右軍都摠制趙庸藝文館提學
33권-태종-17년-5월-17일-2문단
○遣工曹　判申　如京師賀千秋也  上曰凡進表箋予無有不親拜送之時今日體氣未安不能親行乃命世子備儀仗率百官代行拜箋禮
33권-태종-17년-5월-17일-3문단
○遣左軍僉摠制元閔生如京師奏曰永樂十五年四月初四日通事元閔生回自京師言本年正月二十一日欽受賞賜宣進表使李都芬及元閔生等入右順門內有權婆婆大監黃儼等對閔生等說道恁回去國王根底說了選一箇的當的女兒奏本上塡他姓年紀來聽此於在城及各道府州郡縣文武兩班幷軍民之家　情選揀到女兒一名待候進獻今先將女兒生年月日及親父職事姓名籍貫開坐謹具奏聞一奉善大夫宗簿副令黃河信女子年十七歲辛巳五月初三日亥時生本貫尙州
33권-태종-17년-5월-17일-4문단
○賜河信家米十石　醬魚*　等物
33권-태종-17년-5월-17일-5문단
○下禁酒令　膳是夜雨
33권-태종-17년-5월-17일-6문단
○洪州牧使柳思訥遣伴人獻私馬一匹  上受之賜內廐馬一匹又賜伴人細麻布衣
33권-태종-17년-5월-18일-1문단
○癸卯禁平安道都巡問使贈赴京使臣雜物唯小刀子阿多介沙羅遜毛冠分套耳掩南羅介等勿禁憲府啓當赴京使臣行次遣監察一員于義州搜檢私　{齎}物色其數外之物收取永爲恒式戶曹啓赴京使臣每行次平安道義州等處軍人護送遼東之時每一名苧麻布中三匹式　{齎}持入去其餘物色一禁  從之
33권-태종-17년-5월-18일-2문단
○司諫院上　{疏}請摠制權希達之罪　{疏}曰大抵人之不道者前無所懲則後無所戒希達以橫戾殘暴之資無所忌憚累干邦憲而  殿下特垂寬仁只令罷職尋復除官宜其改過易慮以報  聖恩今月初五日隨駕于景福宮與摠制成達生因射誇能脫達生之帽携*??而曳同列共禁而又加辱罵此無他濫蒙  聖恩無懲戒之故也其肆狂闕內不敬天威凌辱同列之罪誠宜痛懲而戒後也伏望  殿下一依憲司之請兪允施行以正風俗以肅朝廷  不允三軍都鎭撫平陽君金承　谷山君延嗣宗摠制河敬復等啓曰希達曾於景福宮隨駕之日凌辱鎭撫諫院已請其罪  上只奪丘史此人必不悛心乞從諫院狀申  上曰待事畢然後言之
33권-태종-17년-5월-19일-1문단
○甲辰三館行首掌務贖笞五十還任以赴試生徒行楚之罪也
33권-태종-17년-5월-19일-2문단
○全羅道都觀察使上濟州事宜據旌義縣監李貽呈以　義爲本邑曾有敎旨然其合屬四縣連排于漢拿山南面若以旌義縣爲本邑則狐兒縣洪爐縣相去三息有餘其人民往來公事支待及牧場考察等事弊實不　宜於中央　義地西村眞舍及　山地中地利可當處邑城排置若其防禦則縣監於順風時領軍到　義鎭固守防禦  從之
33권-태종-17년-5월-20일-1문단
○乙巳賜對馬島守護宗貞茂米百石貞茂遣人來獻土物仍告　也
33권-태종-17년-5월-20일-2문단
○禮曹請勿納倭使所獻深黃  從之以禁用黃色也
33권-태종-17년-5월-21일-1문단
○丙午雨
33권-태종-17년-5월-22일-1문단
○丁未遣行臺監察李長孫于義州搜檢申　元閔生等私　{齎}物色也命趙末生傳曰赴京使臣行次汎濫謀利之人令平安道都巡問使義州牧使考察已曾下旨然近來行次不遣行臺考察故今又遣之使行臺監察於都巡問使義州牧使處盡情考察事說道然後考察
33권-태종-17년-5월-24일-1문단
○己酉京畿採訪判官權審進黃眞絲與繭初前藝文館大提學李行於農桑輯要內抽出養　方自爲經驗所收倍常遂板　{刊}行于世國家慮民間未解華語命議政府舍人郭存中將本國俚語逐節夾註又板　{刊}廣布然非我國素習皆不樂爲之至是命擇各道閑曠有桑之地分遣採訪屬典農寺奴婢免其雜役使之養　以示民間又令後宮親自養焉多有所得
33권-태종-17년-5월-26일-1문단
○辛亥  上幸景福宮奉迎  上王設宴射侯宗親侍宴賜酒隨駕大小臣僚賜內帑弓矢于隨駕宰樞代言上大護軍
33권-태종-17년-5월-27일-1문단
○壬子全羅道採訪副使柳翼之　海道採訪副使徐係稜獻黃白眞絲
33권-태종-17년-5월-27일-2문단
○命慶尙道都觀察使都節制使禁倭人沿海造船
33권-태종-17년-5월-27일-3문단
○賜趙愼言米豆幷十石愼言夫婦皆連宗戚  上憐其窮有是賜
33권-태종-17년-5월-27일-4문단
○藤次郞率來倭三味時羅喪母賜賻米豆幷十石紙百卷
33권-태종-17년-5월-30일-1문단
○乙卯遣大護軍任君禮于咸吉道傳旨于都巡問使姜淮仲曰吉州州內東面海邊吾羅堆寺洞口卵峯碧甸兒石滿峯同今去任君禮不煩親到任君禮根隨前司正崔永達指揮聽知採取以進其左右峯所産亦堅禁君禮竟未覓
33권-태종-17년-5월-30일-2문단
○姜淮仲報云五月二十三日鏡城出來摠旗　阿里答童不花等二十名言內內使張信　{齎}陪  聖旨丙申十一月十四日到遼東率軍馬一千五百名正月十九日離發三月二十九日到羅延置木柵造倉庫輸入糧料後擔來軍人隨卽還送千戶石脫里率軍人五百農牛一百六十隻亦於羅延等地農作張信又率兵馬一千四月十七日離發二十八日到南羅耳斫材木令曰毋令近地接兀良哈及朝鮮人等驚動又欲以元朝時松骨鷹子所獲處吉州阿看吾甫伊西之委等地沙所坐基趾看審爲意乃率南羅耳接千戶羅吾阿多毛等二人指路而來事傳通然西之委等處鏡城初面二三日程途不宜出送且阿看等處民多居生以在前松骨捉得事未聞爲對
33권-태종-17년-5월-30일-3문단
○鏡城兵馬使黃象所報聲息一童不花等自中言說自遼東至南羅耳道路極險粮料擔持軍一萬八千名往返甚艱乃使軍人二百伐木開路然後出來一羅延農事只要牛飼來年二月間寺社畢造後乃還一南羅耳等處伐木則必雷震必以鉅無聲而取故營造稽遲一造寺後以達達僧人及近處有善心僧人看直事說了一所持馬匹屢死欲以絹及木綿買馬對以牛馬放賣本國所禁一內使張信云朝鮮國王至誠事大於近地來守者豈不送酒問慰乎  上命議政府六曹同議以聞左議政朴　以爲人臣無外交之義張內官無  聖旨而入我境內必不爲之令鏡城兵馬使擧大義以喩今來鏡城人等而且告云吉州自古人居稠密松骨捉得處本無彼若欲聞于國家然後乃入都巡問使似若自爲之辭答曰雖聞于國家無  聖旨故不納焉厚慰以送皆從　計乃命李原李春生趙末生徐選將此意回書于姜淮仲黃象其書略曰吉州阿看吾甫伊西之委等地本無鷹子所捉沙所坐之處　　阿里　{答}等旣無  聖旨雖報於國必不許入之事傳說而慇懃慰送勿令彼人知得傳報之意
33권-태종-17년-5월-30일-4문단
○宥前護軍權護罪護習射矢入宮墻照律罪應絞  上敎護曰汝罪大矣然汝父衷爲  太祖原從功臣故原之
33권-태종-17년-윤5월-1일-1문단
○閏五月丙辰朔命僉知司譯院事張若壽押送被倭擄唐人金亞侵等四名于遼東
33권-태종-17년-윤5월-1일-2문단
○以尹向爲慶尙道都觀察使李伯持江原道都觀察使金九德同知敦寧府事
33권-태종-17년-윤5월-1일-3문단
○賜權永均任添年鄭允厚李茂昌崔得　田各二十結後加賜永均十結曰此世家子弟非他皇親比也
33권-태종-17년-윤5월-1일-4문단
○命還給前司尹李孟*유檢校判事金　大護軍李蘭科田先是孟*유等以犯令會飮收其科田至是還賜朴　孟*유之親舊故爲之請之
33권-태종-17년-윤5월-4일-1문단
○己未罷水原府使朴剛生奉禮郞尹惇職先是惇自果川縣監見代還京剛生及衿川縣監金汶等餞惇于安養寺汶傷燒酒暴死至是事覺憲府請罪  上曰勸酒本非欲致人於死而隣官餞別亦常事也命除他事罷職
33권-태종-17년-윤5월-4일-2문단
○訓鍊觀請屬田地于本觀以養武士一如成均館  上曰不可也武本狂事用功少故人皆樂　且設武科而取士以授職其勸之也足矣吏曹判書朴信曰養武士一如成均令朝夕讀兵書  上曰讀兵書豈如究六經四書乎信强之  上曰姑待後日
33권-태종-17년-윤5월-4일-3문단
○咸吉道都巡問使姜淮仲上書書略曰特蒙  聖恩濫受大任受命以來深恐不堪夙夜戰兢今有道內甲山郡事張蘊以公事之嫌反成私　詐飾臣不法數件謀欲陷臣於罪臣無所申訴不勝鬱　謹將臣被毁之根由蘊毁臣之本末具錄如左伏惟  聖裁蘊於其郡人李安童天等私上京也擅給粥飯草料文字平浦道驛丞李賢植收取呈報臣欲推劾擅給辭由　送色吏蘊拒不送至於再三行移佯稱多事中忘却如前不送臣行移北靑府推考蘊到北靑不納招辭夜半無故還官且蘊據其郡吏等之狀報云前郡守洪宥赴京空官時北靑府人前少監金終南奪郡所畜進上鷹子五連持去臣行移北靑府推考金終南供稱絶無是事但洪宥及他人私贈鷹子四連持來耳其虛實願同郡吏一處辨明臣據此又致色吏蘊如前任置不送非特此也凡所施爲不合守令故推　之際適有宥旨未果蘊因此誘戶長辛得邦等錄臣不法五六條手書其狀欲令呈于司憲府而竟不得呈臣見其狀辭其一甲山郡奴婢擅自分屬延閭事也然臣愚以爲國家旣將甲山一邑土地人民分爲兩郡獨於奴婢不宜更煩啓聞故臣以平均分屬之事已曾行移而蘊私其甲山至今托故不分致令閭延守令及軍官使客供辦全使村民民不堪苦臣愚未知曲在誰耶其二二妻衆妾衙中列置　費　祿事也然去丁亥年臣妻南氏歿後數年鰥居時有一婢妾至癸巳年乃娶崔氏而已此則衆所共知何難辨乎衙中率來奴婢數　祿支給一依詳定實無過程明在咸興府重記其三以不善鷹子進上而擇善鷹親獵獲禽養妻妾事也然臣雖愚暗於進上事何敢不謹臣讀至於此不覺隕涕臣雖不才以監司而爲養妻妾親獵獲禽萬無此理臣若有此則衆目難掩但依前例進上鷹子二三連畜養退毛而已其四濫騎鋪馬人不罪之事也然此則平浦道驛丞李賢植因差使甲山入歸路次見上項張蘊員擅給粥飯草料文字而收取蘊乃含怒謀欲報復以濫騎鋪馬呈報臣卽行移北靑府推考賢植供稱於無人山谷間率騎馬驛子一名而來臣察其情似乎可恕置而勿論此亦蘊托公義而報私　也其五貂皮一百領私用事也然臣以庸劣旣蒙  聖恩又承先蔭官至於此常欲報  上而不辱先也臣何敢盜用公物以　吾身遂累後裔哉臣之終天之痛莫甚於此臣依前規將神稅布一百匹於貂皮産處甲山閭延兩官各送五十匹以自願貿易除擇善進上外遺在之數明在于籍臣何敢欺罔上項五條之汚毁甚於踰若以事在宥前而不得辨明則臣將何面目立於盛朝而將見祖先於地下乎臣竊謂蘊之毁臣雖在宥前臣之辨明何暇計於宥之先後哉　蘊毁臣揚說亦在宥後乎於監司守令之分何如原其造言之端無他因自己違錯事殿最之際恐加貶黜謀張詭計先其殿最之期多行賄賂欲以助已詐飾誣罔期以陷臣使不得施行以爲得計其設心之險用謀之譎如此臣恐典禮之虧風俗之簿自蘊而始也臣別封蘊謀毁小臣之籍倂隨實封以聞恭惟  殿下察臣被毁之所自憐臣懷憤之至情下攸司令臣與蘊與之對正辨臣之曲直伸臣之鬱　以全典禮以厚風俗厥後淮仲上啓本云甲山郡事張蘊使閭延鎭撫李澤率軍人五六名送于　遷木寨臣使金慮遐問其故蘊領軍馬二十餘名屯于東良北亐羅亐草地  上曰比蘊來京推鞫以聞
33권-태종-17년-윤5월-4일-4문단
○對馬島宗貞茂及濃州太守平宗壽使人獻土物
33권-태종-17년-윤5월-5일-1문단
○庚申罷各司點心戶曹啓時方盛農彌月不雨將來可慮乞除各司宣飯及點心  上曰宣飯不可　除且旱災非緣點心而致之因飢渴而飮食乃天之心也何有飢而　災之道乎是全由政事之失也仍問曰立苗如何贊成金漢老判書朴信等曰皆已立苗信曰旱田所種若下雨則勃然大興愈於水田  上不答信等略無政事失宜以干和氣之對人皆謂臣每啓事不切時宜貪吝無比方  上之憂旱涕泣之日信亦涕之及出于外飮酒　樂  上曰旱災太甚實予之罪也予以不德享國十七年欲代世子世子穉狂無可乃何是民間怨咨之所致也然察貢賦之常數或庶乎無怨咨也此必人心不和之所召然我不可指某宰相不和請卿等宜各言某人不和也因曰浩亭雖閑居國家之事不忘于懷朴信李原鄭易對曰旱氣未甚可待西成
33권-태종-17년-윤5월-5일-2문단
○禮曹請祈雨于  宗廟社稷雩祀圓壇  從之  上曰雩祀祈雨判書卞季良之請也昔成湯憂旱桑林之禱以身自代犧牲是閔雨之甚也李原啓曰臣聞平安道霖雨連日路甚泥　行不易進又全羅慶尙道連日有雨  上曰各道如此獨圻內彌月不雨是尤可懼也
33권-태종-17년-윤5월-6일-1문단
○辛酉各司奴婢刷卷色上　{疏}竊惟前朝之季土田臧獲之制大毁互相侵奪極爲紊亂我  太祖康獻大王受命創業首正經界大正田制公私截然人不犯法獨奴婢爭訟尙循舊轍越歲丁丑命立辨正都監將中外所訟定限決絶於是有寃者伸有怨者解積年巨弊幾至永斷第以有司奉行未至多有遺滯及  殿下卽位善繼善述於庚辰甲午再立都監自丁丑以來未決與誤決者悉令畢決仍著官文成給之法其所以革舊弊　爭訟厚人倫正風俗之道可謂至矣但公處奴婢開國以來失於推刷或文契不　{明}多致遺失或官吏庸劣故令斜屬以良人而避軍冒名者有之以私賤而背主投屬者有之其逋逃避役與容隱者盖亦多矣  殿下俯採獻議於永樂乙未設刷卷色嚴立刷卷之法明示條　　集各司久近文籍逐一商確具其本末而從其實刪其錯誤而取其正其有訟寃者則移送攸司卽令辨決勒成一代之新案以爲萬世之元籍人心以定爭端永絶盛朝爲治之具可謂極矣今案籍已成若不設法關防後日之弊恐復如前謹稽永世遵守條件具錄于後伏望  上鑑裁擇施行一今丁酉年案付京外奴婢當該官吏解由時元數幾口內物故幾口逃亡幾口某處移接幾口生産幾口明白施行交付以憑後考其中不能完恤多致逃散者吏曹考其口數多少以行貶黜一丁酉年案付奴婢如有知情容隱役使者依曾降敎旨職牒收取決杖一百身充水軍計口役價生徵一今丁酉年案付奴婢每十口擇一口定爲頭目每三口役一口逃亡移接生産之額頭目奴婢及里正長隨卽告官置簿待續案時明白施行其容隱不告者照律論罪未滿十口者頭目奴婢從宜擇定一京外散接奴婢生産子枝與逃亡物故者京中各其司外方敬差官三年一次明白推考續案施行永爲恒式敬差官如或不遣則各道觀察使依式成籍上納一戊辰年間權勢之家贈與奴婢及犯罪各人兩邊不當屬公奴婢今案內本主姓名不錄元屬奴婢一體施行雖有逃散勿令侵逼本主違者憲司糾理本主如有容隱現露者以上項容隱例論罪一京外案付奴婢逃亡避役則當該官吏責其一族切隣及頭目里正長定限推促未現推則每當續案時推鞫之其中知情情狀現著者刑問督之一物故奴婢當該官吏據其戶及頭目奴告狀躬親檢視京中報刑曹外方報觀察使明立文案待續案時改施行如有不親審不卽告者論罪一今丁酉年案付奴婢訴良及相訟者痛行禁止違者治罪正案及逃亡未推案內名字現付外陳告亦皆禁斷上項案內父母同腹三四寸現付者不在此限一陳告受賞奴婢依曾降敎旨身後　皆收取還屬其子孫一族不告官因執役使者依知情容隱例論罪一軍器監助役奴婢一萬口司宰監轉運奴婢一萬口內當番立役正軍奉足外其餘奴婢所在官收其身貢納于濟用監其餘各司外方奴婢京中立役及有差備外亦依此例收其身貢報戶曹上納以爲國用一功臣受賜奴婢賜牌內不許子孫相傳則身後　令還屬賜牌內雖許子孫相傳若無子孫身歿則亦令還屬一今刷卷時始現奴婢父母祖父母年甲子枝各取本人招辭然後乃錄于案如逃亡未推容隱避役等奴婢再三窮推終不現推者別爲一案以憑後考已往物故奴婢文煩　錄其中詐稱者或有之皆許陳告賞給一今丁酉年奴婢案成二本一置本司一置架閣庫外方則一置本官一置營庫以防奸僞後來續案亦依此例但外方架閣庫上納之案道內各司奴婢從宜合錄一甲午六月二十八日以後嫁良夫所生依曾降敎旨從父爲良不錄于案其嫁良夫年月當該官吏明白推考施行以防冒濫  從之刷卷色又啓公處奴婢啓聞決絶已有著令京外官吏無取旨決絶立案居多其違敎決絶立案不以前決例論從正決絶何如  上從之曰其違敎決絶官吏宥前後分揀論罪
33권-태종-17년-윤5월-6일-2문단
○禮曹啓凡於決訟若六品已上員則必取旨後進之取招以爲恒式  從之
33권-태종-17년-윤5월-7일-1문단
○壬戌命各道都觀察使訪民間疾苦以聞以不雨也傳旨承政院曰昨晩有雨徵喜而不寐身困未得視事
33권-태종-17년-윤5월-8일-1문단
○癸亥節日使通事金乙玄回自北京啓曰  皇帝於二月十三日發南京五月初一日下輦于北京  皇太子在南京臣等向南京行至宿州謁  皇帝大駕  帝曰今來使臣無乃諸妃之親乎臣奏使鄭矩於鄭妃爲同姓之親  帝召內官狗兒曰朝鮮人不食　肉令光祿寺以牛羊肉供給遂命隨駕十日到北京
33권-태종-17년-윤5월-8일-2문단
○復丹　廣延樓
33권-태종-17년-윤5월-8일-3문단
○慶尙道及京畿都觀察使等驛聞雨澤以  上之閔雨也
33권-태종-17년-윤5월-8일-4문단
○安岳郡人金彦來獻大　  不受
33권-태종-17년-윤5월-9일-1문단
○甲子雨
33권-태종-17년-윤5월-9일-2문단
○議政府六曹上擬議各道陳言內條件一　海道陳言內一款軍器監納阿膠皮不擇厚薄大小以其斤兩定數捧納一慶尙道陳言內一款人吏口分田畓五結其稅更米二石因水旱除陳損幷稅於田作者有旱田出米之怨依各品科田例水田之稅不足則毋收於旱田一鹿茸之獵獲十不能得一時當五月有妨農務且非切要之藥除供上外量用　定一地闢民稠禽獸罕少雖勞兵馬不能充貢願自今供上外各處乾獐鹿以各官所畜猪羔代之一京畿陳言內一款生　令沈藏庫備之上項五條從陳言一除役各戶貢賦分定右條除役各戶所耕貢賦數相考　除令戶曹磨鍊啓聞一宗親功臣國葬役民定額定限右條造墓軍以其前定數限一朔役使一司僕寺穀草量　右條量　之數磨鍊啓聞一內資寺內贍寺折受田方席及　等　除右條上項內資寺內贍寺軍器監敬承府等各司折屬田地依式稅外雜物令其各司自備
33권-태종-17년-윤5월-9일-3문단
○命驛子婢妾産從父定役兵曹啓永樂十二年八月辨正都監受敎內身良役賤自己婢妾所生幷屬司宰監未便如此役賤人自己婢妾所生皆令屬公然永樂十三年三月日本曹受敎內大小人員自己婢妾所生皆從父爲良屬補充軍獨於驛子婢妾産屬公未便從父定爲驛子  從之
33권-태종-17년-윤5월-9일-4문단
○議文科事宜  上曰三經以上臨文考講可也禮曹判書卞季良不可曰雖不臨文尙有好惡  上曰何好惡之有季良曰臣再掌國試好惡豈可謂必無也  上曰有臺諫安有好惡且三經不可禮記則與史相近不必師授易雖難曉妙理然亦易讀四經以上臨文考講可也且國之大事予不可獨斷與諸卿議季良又啓欲禁場中燈燭  上曰才各有遲速而隨其遲速有善有惡大抵善述者必遲昔聞老興安君李仁復不能急作如有述作之事左右布列經書而述之甚苦旣述必善以此推之白日場無乃失人乎季良曰白日場可也臣再掌國試過夜則弊固不小去年景福宮親試尙有犯法者義禁府執而巡之晉山府院君河崙驚怒促出場中之人白日場亦不失人也上曰予不知有此弊也此時亦有此弊乎知申事趙末生啓曰臨文講武之法許稠嘗謂臣曰晉山府院君常言之矣  上曰晉山府院君亦言之乎果合予心若假濫之弊在堅禁與否耳左右皆曰雖不禁之考講則必無弊矣今年考講故未滿經數者皆未赴試但甲午年有此弊  上曰假濫者得中試乎左右曰皆不中試季良固執不可曰白日場可也
33권-태종-17년-윤5월-9일-5문단
○唐人押送官　耐回自北京帝見奏本別無  聖旨唐人倪觀音保者揚言曰倭人造船八十餘　欲侵中國  帝聞之使左軍都督與內史問至再三觀音保等曰請騎興利倭船到朝鮮晉州之境逃匿登山守烽火者執縛而付于萬戶萬戶解縛而給衣冠送于其道觀察使觀察使亦給衣冠餉以盛饌送于王京  殿下亦給衣冠靴布厚慰禮待以送都督等聞是言曰善哉又問曰倭船有何物　{答}曰一船載魚　一船唐木綿換租與米都督曰朝鮮必與倭通好也觀音保等曰彼倭等皆藏兵器若到無船之地則侵奪有兵器處則乞爲興利又奏於  帝曰倭島如蓼葉小若唐船與朝鮮船共伐則猶運手也  皇帝有征倭之志俄而江浙等處以倭船八十隻到泊之事來聞留觀音保等六七日命各還本家耐又啓曰我國僧人潛往遼東遼東執縛聞奏禮部郞中罵僧曰　雖曰遊方必在　國犯罪逃來朝鮮被倭唐人悉送朝廷此僧奏當還送明日乃奏  帝曰姑置於寺
33권-태종-17년-윤5월-9일-6문단
○左議政朴　上書書略曰甲午年刑曹臺諫以臣祖上黃丹儒奴婢知非誤決屬公乞下攸司改正時議多曰乙未年敎旨內已屬公奴婢更勿擧論非朴議政則難可以祖上懸隔之事違敎申呈以煩  上鑑也  上以爲雖有乙未年敎旨然　於甲午年限內以誤決擊鼓申呈時知申事柳思訥置而不啓　今未啓耳豈在例外宜下刑曹臺諫分揀是非以聞
33권-태종-17년-윤5월-10일-1문단
○乙丑天火平安道義州通事許　家且震其妻
33권-태종-17년-윤5월-11일-1문단
○丙寅雨
33권-태종-17년-윤5월-11일-2문단
○以朴矩爲江界兵馬都節制使兼判江界都護府事高得宗成均注簿得宗濟州人也除監察閱數旬而後署經告身本房又告于臺長劾之使不得出故左遷
33권-태종-17년-윤5월-11일-3문단
○賀  聖節使鄭矩回自北京矩啓曰護送軍所　{齎}布物定數而他物皆禁人人缺望曰使臣有故而久留則農月或留至一朔加以禁其興利此尤爲失心也請加其數以慰民望  上曰因前數布十匹人蔘五斤笠冒等毋禁金銀馬匹堅禁戶曹判書鄭易曰十匹大過雖五匹人人不得准數　{齎}去人蔘三斤亦可知申事趙末生同副代言河演等曰布數大過乞依前數  上曰令戶曹量定以聞
33권-태종-17년-윤5월-12일-1문단
○丁卯雨
33권-태종-17년-윤5월-12일-2문단
○命停雩祀圓壇祈雨祭
33권-태종-17년-윤5월-12일-3문단
○遣刑曹判書權軫如北京欽問起居也初領議政柳廷顯左議政朴　右議政韓尙敬等聞天使黃儼來詣闕啓曰欽問使則遣黃儼所知駙馬宗親大臣可也權軫無乃不可乎趙末生曰昔者韓尙敬爲戶曹判書時以欽問起居使如京師熙川君金宇亦同此固例也尙敬曰臣則  帝在北征時奉使詣行在宇之行在  帝還幸南京之後南京與我國遐隔今  帝近幸北京豈宜遣軫以展喜氣　曰人情近則必欲親見  殿下未得親朝宜以重臣代往  上曰卿等之言大然固宜聽納然尙敬與宇亦嘗爲此使今復何疑不宜遣宗親駙馬大臣以立例也且儼所知宗親只有一二雖遣所不知亦無傷也廷顯等曰  上敎是矣何拘儼知與不知且他國大臣儼可盡知乎
33권-태종-17년-윤5월-12일-4문단
○放都城衛受田入直人皆許歸農
33권-태종-17년-윤5월-12일-5문단
○開城留後司採訪副使李士欽來獻黃白眞絲及繭
33권-태종-17년-윤5월-12일-6문단
○吏曹判書朴信請改營仁政殿  不允初信啓曰六曹廳不築臺今當霖雨幾至顚　乞以兵曹補充軍造築  上曰雖小役三伏內不可使民困也着單衣坐深宮尙不勝其熱　役人乎姑待秋凉信曰石已輸入十餘人分番入役則可爲固請不已  上曰若已成之屋顚覆則是亦巨弊石已入則役之信又啓曰仁政殿狹隘當改造  上曰此離宮雖狹亦可如有大事當御景福宮且正當山　難以改造信曰近西移造亦當　乎  上不　{答}顧謂淸城府院君鄭擢禮曹判書卞季良曰昔予受大學衍義於府院君至宦官陳弘志至靑尼驛封杖殺之文府院君以爲封猶封劒之封以封杖殺之也卞判書訓世子以何義予自受讀以來常不　於心今觀韻會釋封之註封界也疆也看此予疑乃解是必至靑尼封以杖殺之也擢唯唯而已  上好看書史間有所疑必究明辨而後已故讀衍義有年辨釋如此  上曰通鑑綱目予已覽之不細陳時政得失故覽十八史亦不詳矣命注書往問柳觀之第曰此史外詳密者何史觀曰漢唐書及馬遷史有之
33권-태종-17년-윤5월-14일-1문단
○己巳雨雹于慶尙道慶州順興等處損　麥禾穀十分之八
33권-태종-17년-윤5월-14일-2문단
○日本和田浦萬戶守助丞使人獻禮物求般若經
33권-태종-17년-윤5월-14일-3문단
○禮曹上科擧之法一考講置簿之法拘而難行宜於館試漢城試鄕試通四書及四經以上者許令赴試初場講問之時每經書各問一章赴試者不必成誦臨文以　{答}只要融貫旨趣其有二章不通者不許入赴中場會試講問之法亦依此例一考講時每經書以初開卷處一章歷問三十人或至四十人竟日而罷翼日則又以初開卷處考講如前一赴試生員考其居館圓點滿三百者許赴館試及鄕試至會試有分數相等者考其圓點多者取之其有旣經式年而遭喪終制願赴試者考其所居官文勿論圓點多少皆許赴試一諸道赴鄕試者所居官守令具年甲本貫所通經書生員則須考成均館圓點明文滿三百者報都觀察使移文都會所方許赴試一一禁他道赴試一京畿州郡本爲直隸其生徒皆許赴漢城試一赴試生徒額數館試加二十爲五十漢城試加一十爲四十江原　海道各　五人爲十其餘忠淸道二十慶尙道三十全羅道二十平安道十咸吉道十皆仍其舊一三場分數之法初場大通三分五里通二分略通一分粗通五里中場論表通考爲等中之上爲十分中之中九分中之下八分下之上七分下之中六分下之下五分終場上之上十三分五里上之中十二分上之下十一分中之上十分中之中九分中之下八分下之上七分下之中六分下之下五分一東堂鄕試漢城試館試會試殿試及生員鄕試漢城試會試　禁用燈燭一生員不滿圓點數欲赴試而敢擊申聞鼓者不赴本道鄕試而赴他道者掌試員不考滿三百點明文及不禁用燈燭者　以敎旨不從論一雜科之藝不可不精擇自今宜令各學提調就於本司與其官員先試其才堪赴擧者倍於本額傳報禮曹乃令赴試赴譯科者兼通日本文字則加其分數其有只通日本文字則但於四孟月諸學取才之時幷試　用一議政已上伴　一名知印錄事中一從人一二品以上伴　一名典吏曹吏中一從人一通政以下　考官及臺諫員書吏一從人一從之先是京中豪勢子弟幸中生員試居館未幾憚其居處飮食之未適其意因父兄之蔭皆欲從仕其在外方者或聚或散間有志學之士皆鄕曲寒生恒居於館往往得風濕之疾故人多厭之其居館者常不滿三四十  上軫慮命攸司作　於齋之一隅以爲患病者休養之所又使醫員　候療藥其養士之方備矣及其科擧之時尙不滿館試之數今禮曹　立圓點之法盖欲令生員皆居館也
33권-태종-17년-윤5월-15일-1문단
○庚午罷堤川縣監李岑職初岑以國馬瘦損生病贖笞三十於點馬別監而告于觀察使曰以不病之馬贖罪誠爲缺望觀察使使淸風郡事梁九疇往審之九疇以不病報之司僕提調又將點馬之言啓之命憲司推辨憲司亦以病實啓之上曰罷岑之職可也吏曹判書朴信曰恐憲司之不詳辨也岑不如是者也  上曰司僕雖欺我憲司豈欺我哉爲岑者旣　監司又　我罪在不宥可以罷職戶曹判書鄭易亦曰憲司親見馬乎掌令全直辨曰親見之矣易曰　如此則罷職不足矣非作罪者尙亦罷職　如岑之罪乎  上曰照律以聞罷朝左副代言李明德復啓之  上曰吾非偏聽司僕之言而罪岑也乃公也司僕雖在予側予大畏天災何敢有私且天雖在高亦監在玆豈可有一毫之私乎數卿之言反以憲司爲不詳察歟只命罷職九疇勿論
33권-태종-17년-윤5월-15일-2문단
○　海道谷山人吳文粲捕熊兒以獻  上不受曰此物非我所好也
33권-태종-17년-윤5월-16일-1문단
○辛未開城縣女崔藏一乳三女命賜米三石
33권-태종-17년-윤5월-17일-1문단
○壬申慶尙道採訪判官裵素　海道採訪副使徐係稜等來獻眞絲及繭命曰予聞外方養蠶有弊然各置蠶室者非以有利於國欲使人民見聞取法而爲之若家家皆知養蠶之法則將欲罷之今後但令其官守令監養毋遣採訪
33권-태종-17년-윤5월-18일-1문단
○癸酉以李之實爲咸吉道兵馬都節制使朴礎義州牧使
33권-태종-17년-윤5월-18일-2문단
○上命憲府曰　以朴礎爲濟州牧使府執不可予從而不遣礎爲人可任使者今遣義州惟爾臺諫知之掌令鄭欽之啓曰礎性本不廉臣愚以爲用之不可且義州境連上國被我國人貿易之物　{齎}持往還絡繹不絶尤難於濟州固非不廉之人任使之處也更擇廉正之人差遣  不允
33권-태종-17년-윤5월-18일-3문단
○命遼東出使人私　{齎}去物數一依赴京使臣行次通事押物例
33권-태종-17년-윤5월-19일-1문단
○甲戌漢川府院君趙溫卒溫之先本漢陽人徙居龍津父仁璧龍原府院君溫早事  太祖潛邸遂爲開國定社佐命功臣歷仕三朝累官至議政府贊成事爲人廉靜溫良恭己寡言不事家産貴而能儉卒年七十一輟朝致賻命有司禮葬謚良節子儀琓興育
33권-태종-17년-윤5월-19일-2문단
○命議政府六曹功臣摠制臺諫會議給倭人材木可否先是本國請倭船匠藤次郞造船于南海島次郞欲造船一隻還歸本道請餘在材木領議政柳廷顯禮曹　判許稠以爲不可曰倭人性　難信常居海島以造船橫行爲事一開其請則後實難　且上國聞之則不可私交其他賞賜若米若布非以交結以寇我邊境而不得已耳其餘皆曰此材木非爲倭人斫取乃造船餘材也宜從其請  上曰卿等之言誠然予非相交結信也亦非爲邊民安靖也予之此擧天實知之
33권-태종-17년-윤5월-21일-1문단
○丙子世子托熱停講賓客趙庸卞季良金汝知卓愼等告世子曰使水賜間奴入宿于寢室近處且　屋於東山夜深久坐無乃不可乎世子托以酷熱不出實憚賓客之言也世子嘗詣闕而還入草間射彈書筵郞廳啓曰使水賜間奴入宿于寢室近處又養野鳥于內皆不可也世子答曰汝等之言是矣養鳥則小失不必言也
33권-태종-17년-윤5월-22일-1문단
○丁丑有星晝見
33권-태종-17년-윤5월-22일-2문단
○刑曹臺諫劾問前典祀判官朴融初融爲刑曹佐郞與臺諫推辨左議政朴　奴婢而以兩邊不當屬公至是劾之前此融以吏曹佐郞升爲典祀判官未幾作散以鄭繪代之時人以爲陰中也
33권-태종-17년-윤5월-22일-3문단
○罷監察鄭旅元郁職初旅與郁以行臺會于水原府使朴剛生邀旅郁于蓮亭烹羔置酒張弓設的召妓歌舞命中爭能至是事覺憲司請罪略曰旅郁以　{糾}察守令非法之任當農月禁酒之時先自犯令反與守令飮酒歌舞敢行非法殊失行臺之義剛生其在　時與隣官守令越境聚會安養寺强勸燒酒致死金汶尙且不悛而今又不遵敎旨乃與臺監飮射其爲不當莫甚請依律論罪命罷旅郁職剛生已曾受罪宜勿論
33권-태종-17년-윤5월-22일-4문단
○禮曹判書卞季良與諸曹請上供依舊  不允啓曰  上命除各道進上其謙謹之意是矣然人主一身天地  宗社之所寄大小臣民之所仰不可以驛路之小弊私自廢膳使  上體虧瘦也請遠方則已令近道得以進上傳旨曰此言是矣然當農月驛路有弊予不忍爲之伊欲自今永爲立法惟卿等聽從之
33권-태종-17년-윤5월-22일-5문단
○禮曹　判許稠上書書曰前此各司所申之書與議者　皆僉名而謂之狀惟議政府入抄不僉名　者依洪武禮制各司所申改稱啓本僉名則依舊吏兵曹入抄之式不僉名而近年各司所申雖干禮樂刑政率多用入抄之式不僉名謂之啓目臣稠竊恐無名姓見　{遞}之後莫知所申者如有　考無由問其本末願自今入抄及日用常事外勿用啓目而用啓本與議者依舊僉名敎曰入抄及日用常事外新立法事依上書除啓目用啓本先是稠與判書卞季良凡議事相　不合季良或用啓目啓聞施行故稠有是請也
33권-태종-17년-윤5월-23일-1문단
○戊寅命黜宦者朴奇于長淵本家毋得擅自出入以世子殿速古赤有所犯故也
33권-태종-17년-윤5월-23일-2문단
○司憲執義李敢上　{疏}　{疏}曰爵祿人君所以待賢才者也故人君用人不可不愼也義州牧使朴礎前爲繕工監丞身犯贓罪  殿下命下攸司推明　實罪狀已著特垂寬宥免其刺字使得齒於士流其蒙優渥已踰涯矣其後升其資級擢爲水軍都萬戶又數歲而特除濟州牧使臣等上章論執  殿下卽賜兪允停罷其職未幾又除義州牧使是何前日罷之今日又用之耶礎之爲人性本貪汚不顧廉恥國人但知曾盜官物眞犯贓罪而未聞有遷善改過之實也  殿下獨用之不疑犯罪以後　歷一紀再爲州牧雖公廉淸潔謹守其職者焉能過此且義州接竟上國往來使臣所經由之道眞所謂國之管　也使公廉淸幹素有名望者爲之猶　不稱　如礎者哉義州牧守  殿下前日必選朝臣有名望者爲之故當是任者雖棄父母捐妻子而往不以爲憚而以爲榮者以  殿下選擇之重委任之隆也一朝乃以竊盜之人代之前等牧守與後之繼礎而往者豈無缺望也哉借使礎有高世之智絶倫之勇而當危亂之時則不論其行而用之猶或可也以礎之末技寸長何足用於今日哉伏望  殿下削罷其職放歸田里使國之臣庶曉然皆知爲吏而贓汚者雖有所長不得見用於世也  不聽命司憲執義李敢曰朴礎之事毋更言之夫爲人有過久則必改礎豈獨不改者耶
33권-태종-17년-윤5월-24일-1문단
○己卯以金承　爲平陽府院君趙涓爲漢平府院君李原判右軍都摠制府事尹向兵曹判書柳思訥慶尙道都觀察使思訥被憲司所劾未得就其任
33권-태종-17년-윤5월-25일-1문단
○庚辰京畿都觀察使李灌獻獐不受  上曰今當農月轉輸有弊曾禁各道進膳何不聽至此耶我欲遵古制以貽後王豈以釣名乎
33권-태종-17년-윤5월-26일-1문단
○辛巳震平安道安州女頭頂有燒*痕
33권-태종-17년-윤5월-26일-2문단
○命代言等曰苟聞民弊隨卽啓達初  上曰六曹廳無乃廣大乎代言等曰　有賜宴之日則諸大臣侍坐故若是代言河演啓曰階　今尙未畢役其人三十餘名  上曰何不禁耶其人之勞甚可怜也近者內有破家木石使其人等負而輸出其人無一强者誠爲可矜何不罷之予不以一旱一雨爲喜　常常敬畏奈何遇旱如顚而不預防乎當此盛農大興土木之役可乎演啓曰義禁府有都府外其役亦苦分三番相　{遞}而晝則負木夜則行巡又爲丘史等事實爲艱苦也宜分四番以寬其役  上曰是卿等不言予何知之分四番可也仍敎代言等曰予非歷試諸難民間疾苦未嘗盡知卿等有聞須卽啓之卿等皆更事而達治體者也予選用之欲聞如此之言卿等不言用之何益猶恐不言又命須卽啓之趙末生曰臣職在喉舌已有年矣  上意無不知之無事可啓故不啓如有所聞敢不啓達先是提調仁寧府尹金漸上言曰義禁府令府屬都府外每年役使藏氷屯田結魚梁雖當農月　寒之時不得歸家雖曰分番在家之日少立役之日多此非細事也請除藏氷屯田魚梁之弊分爲四番以寬其役  上曰是矣仍命承政院更議以聞
33권-태종-17년-윤5월-26일-3문단
○獻納裴閏上章請朴礎之罪曾有旨故不啓
33권-태종-17년-윤5월-26일-4문단
○全羅道漕船三　到交河吾道城下遭風敗沒人皆溺死沒米豆二千六百八十餘石
33권-태종-17년-윤5월-28일-1문단
○癸未震金浦縣人金難家牛
33권-태종-17년-윤5월-28일-2문단
○遣義禁府都事金有恭于江原道拿倭人瑟羅以來初都觀察使馳報曰於平海郡厚里浦執反間之倭瑟羅囚于本郡其倭納辭曰對馬島居住船主吾羅三甫羅等三人率倭二十一名到泊于平海地面置予曰朝鮮各浦堅禁興利生理甚艱橫行沿海富居人戶審知虛實至六月望後還來至是拿來
33권-태종-17년-윤5월-28일-3문단
○震忠淸道鎭川私奴都致馬慶尙道尙州百姓波忠牛波忠觸氣身　然竟不至死
33권-태종-17년-윤5월-28일-4문단
○全羅道都觀察使鄭耕上各官守令品官陳言下議政府六曹議得一各司納貢每年引納有弊量一年所用之數隨其所産改詳定一凡民以食爲本雖鰥寡以牛易人耕田役民之事皆用所耕難於立軍而鰥寡不得耕耘故所耕日　耕耘者少遊手者多民食不足自今賦　{斂}則用所耕多少其出軍則用人丁多少一漕運船陸物諸緣令村民備辦有弊自今分給各浦兵船陸物漕轉畢後還給各浦一船軍戶子枝雖漏落毋定他人奉足一祿轉及軍資押領上京倉正人吏繕工監擅自役使令法官考禁一都節制使春秋佃獵所獲令平民轉輸有弊今後令所領軍人轉輸一祿轉軍資米穀各官倉正掌吏依數收納或不能看守或自斜用而未能充納則固當論罪生徵旣於都會所差使員處令民自量自槪以受至於納倉之際不足不以斛餘充數督令他米充之貧民不能支納因此宿積多重至於一族盡賣家財弊莫甚焉自今元數不足則以其斛餘充數而有剩然後以斛餘施行  從之
33권-태종-17년-윤5월-28일-5문단
○司諫院右司諫崔洵等上　{疏}　{疏}曰伏覩  殿下卽位以來以愛民之心行愛民之政民之利害靡不興除其所以修人事而答天心者至矣然近年以來風災旱氣相仍害稼而去歲農月之旱民將阻飢幸賴  殿下至誠格天甘雨沛然民乃有秋然而民生未爲贍也又至今年正當農月雨澤不降以致宵　之憂臣等俱以庸材承乏言官不敢緘默謹以一二管見仰瀆  天聰一春秋凡用民力必書所以重民力也今歲之春外方各道工役　興而京中一二各司亦興營造  殿下灼知其弊功未告訖而悉令停罷其所以重民力者至矣獨有景福宮修葺之事各窯燔瓦之役尙未盡罷若景福宮則乃迎使臣之處不可不修乞將繕工監合番工匠仍舊分番修葺各窯燔瓦之僧雖曰遊手之徒其勞筋苦體不得休息則一也伏望亦皆命罷待秋而擧以休民力一民不土著則無以保其生矣今補充軍本居外方者十之七八嘗在其鄕完聚妻子力農以生尙或負債僅不失業　離鄕土棄妻子齎糧番上旅寓於京而從役不暇哉一至糧盡則不堪其苦逃役歸家隨卽移文徵闕以立役爲限家貧不能自備稱貸而納因此失産者多矣如此數十年恐將不勝其弊而怨必生矣前此爲隊長隊副者久從此役而無此弊者以其皆有爵祿而不慮其生也豈如今日補充軍之苦哉乞將補充軍除居京立役者外曾居外方者皆許放送以充外軍以安其生若慮居京者數少使令不足則增其隊長隊副之數除出充補一堤堰之築本以利民也臣等竊聞近年所築全羅道碧骨之堤浸入數縣之境而嘗居堤內之民以水之所浸失其田土者多矣宜以堤下近地先給其民然後以此分授所在之民而勸耕之則水利旣多地且沃饒孰不爭赴而服勤哉然自去歲之春國家始置屯田及至今年又增置之而向之因浸失田者反居其後且其地別無屯守之民則耕耘收穫之時所役者必皆南畝之民屯田所出雖倍於收租此特小利耳豈若聽民盡耕民用有裕之爲利哉若曰屯田之置所以倡民勸農不可廢也則已於京畿開置籍田以導民矣何必更置屯田以煩民乎願自今罷此屯田分給於民以利農業以厚民生
33권-태종-17년-6월-1일-1문단
○六月乙酉朔震慶尙道女金德負持二歲小女亦被震
33권-태종-17년-6월-1일-2문단
○戶曹請軍資監內資寺長興庫等各司耗損物數當其時官吏徵納  不允  上曰無乃出納時錯誤文書乎官吏安敢自竊乎領議政柳廷顯曰開庫時或事煩或日沒爲出納之奴所竊  上曰然則當官吏推徵尤爲不可也勿令徵納
33권-태종-17년-6월-1일-3문단
○議葬制  上曰古者天子七月諸侯五月大夫三月士踰月而葬今或有踰年未葬者甚乖古制且稱爲假葬置諸原野以爲某年某月某日犯某子某孫生日於某某爲的呼計其子孫利害如其子孫衆多者或二年以至三年不葬者亦多有之若士踰月大夫三月則喪事未備是亦可慮然前朝之季有行三日葬者安有擇其子孫利害乎禮曹判書卞季良曰三日葬非古制請從五月三月踰月之制吏曹判書朴信曰陰陽家集諸家葬書異論蜂起使人　惑悉集葬書令書雲觀撮其大要其他怪異之書悉除不用以杜人惑  上曰創法立制須使後世不改遽立法制則毁之必速卿等依古葬法定制以圖永傳趙末生據禮曹狀啓大夫之葬三月士踰月之制  上曰是誠美法令大臣擬議定之左議政朴　曰燒毁葬書之怪者以杜二惑季良曰其在書雲觀怪書則可得盡燒若私藏怪書何能盡燒立法則人自服從　曰人之私故多端令書雲觀共議通行葬日若定月內有故則延葬之法幷論然後悉燒怪書  上曰退而更議以聞  上又曰予以書雲觀舊藏讖書悉令燒去無乃尙存乎予雖不敏歷觀帝王之迹讖緯之說論者皆不取焉術數則因數而起若讖緯則出於虛誕甚不足信然以漢光武之明猶惑圖讖論者譏之是光武之不純乎道也至我朝讖書所言木子走肖之說在開國初鄭道傳曰此必好事者之所作也然竟從是書朝之大臣莫不信之予以靖安君時尙不之信遷都之日晉山府院君河崙深信此書欲定都母岳予獨不信乃定漢都若不燒讖書以傳後世則見理不明者必深信矣　令燒去於  李氏社稷必無所虧
33권-태종-17년-6월-1일-4문단
○禮曹上葬用三月踰月之制古者大夫三月而葬士則踰月此聖人大中至正之制載在六典今之葬者率以陰陽拘忌或至終年甚爲無藝自今大夫士旣殯其子孫卽以限月內葬日告本曹其應禮葬贈謚致賻者曹啓聞移關各司其踰限月而卜葬日葬地及不以葬日告本曹者主喪及擇日相地者皆以敎旨不從論之其有不得已大故者不在此限  從之
33권-태종-17년-6월-3일-1문단
○丁亥遣兪興俊押送唐人周亞靖等五名于遼東
33권-태종-17년-6월-3일-2문단
○以李迹爲　海道都觀察使
33권-태종-17년-6월-3일-3문단
○遣大護軍南得良于江原道得良爲助戰僉節制使率甲士四人以行仍賜得良弓箭與麻布一匹苧布二匹初江原道都觀察使報賊船三　浮在海中屢擧火不去或見或隱  上命承政院議之趙末生曰此賊擧火必引其被拿反間也伏兵於其所納反間處以火應火則彼必謂反間之火而至焉合攻之是上策也然反間拘執於我彼必已知之矣  上曰賊知反間之拘執則豈　{輕}入哉命判右軍都摠制府事李原謀之原曰此賊必不　{輕}入雖反間拘執彼本多欲不得其利則不肯去而突入無備之處鼠竊可畏江原沿海州郡守令有武才者惟余興烈而已臣以謂三品以下武勇一人稱爲助戰僉節制使遣之可也  上曰然予已熟計矣誰是可者兵曹　判李春生啓曰大護軍南得良爲人勤謹有武才可當是  至是遣之
33권-태종-17년-6월-3일-4문단
○上幸景福宮奉迎  上王置酒世子宗親侍宴命朴信李原判左軍都摠制府事李和英等赴宴賜酒隨駕大小臣僚遣內官賜酒菓于昌寧府院君成石璘敬老也
33권-태종-17년-6월-3일-5문단
○賜樂工李生米五石李石米三石
33권-태종-17년-6월-3일-6문단
○各司奴婢刷卷色告畢各司奴婢幷十一萬九千六百二口內奴五萬九千五百八十五口婢六萬十七口刷卷色始於乙未之秋至是告畢
33권-태종-17년-6월-4일-1문단
○戊子太白晝見經天
33권-태종-17년-6월-4일-2문단
○命罷義禁府屯田魚梁都府外亦分爲四番提調齊坐時點心報戶曹以辦藏氷亦　半
33권-태종-17년-6월-4일-3문단
○命收前同知敦寧府事李宏職牒囚皇甫元于義禁府宏天祐之子也初天祐出宏母娶皇甫氏封爵以居及病欲以土田臧獲家財給皇甫氏召宏爲證宏以奴婢不分與其母不署名又天祐嘗以原從功臣受賜婢冬白爲妾宏與冬白預謀曰父卒吾當回換受賜再傷病父之志又當病革之時宏不侍側奉藥而着　　謔又佩劒率衆　取屬散甲士金乙生之妻爲妾及父卒於沐浴飯含之時塞鼻而出大　{斂}入棺之時稱其臭惡滿面塗藥　鼻退立繼母及妾欲入見之閉門不納又父曾以奴婢與皇甫氏侵奪其六口父卒未幾打傷其父之所親信奴沙顔吐以致逃去又不侍殯乃托身疾率妓妾月涓涓嘗宿于金乙生之家致賻米豆不告繼母擅自分用未葬之前侵逼繼母遂與其妹分其父之家財文書及其分財之際皇甫氏執珊瑚帽珠曰此本是汝父妾成隱加伊之物也遂給之宏拳歐成隱加伊使　於地因扼其　而奪之乃使婢子牽頭曳足而逐出之成隱加伊以訴憲府憲府論請宏不順不孝汨喪人倫汚染風俗行同禽獸之罪又論皇甫元與妻兄宏同情逼其同姓三寸兼妻之繼母皇甫氏以分其財之罪故命收宏職牒下元于義禁府其皇甫氏於天祐生前所得家舍財物　皆決給黜宏母使不得居天祐之第司憲掌令全直請宏之罪曰只收職牒罰不稱罪乞親問科罪以正邦憲  上曰爾明聽予言宏於予爲從姪見其父而優待之今當父喪不謹若此予何愛宏不置於法但其父在殯未滿百日宏雖不人衰　之中不忍繫獄先收職牒其罪固在其繼母皇甫氏所得於夫之物悉推還給又宏母雖見棄於夫夫死在殯侍側禮也良祐天祐等以添設三四品於壬申年間侍衛  太祖然不獲於父元桂甚爲窮乏厥後天祐成身棄其有子糟糠之妻是天祐之過也天祐未葬之前母黜宏母宏未幾以疾死元亦保放  上曰完山府院君天祐之葬在八月二十三日用灰隔埋葬其壙外所用大石以待秋收輸入恐其踏損路邊禾穀也
33권-태종-17년-6월-4일-4문단
○兵曹上馬政事宜啓曰馬政軍國重事江華府掌內鎭江山吉祥山北一串信島煤島等五處牧場內入放　息馬匹雌雄幷一千二百餘匹牧子每一名雌馬五匹雄馬一匹爲一屯然考察無門無識牧子不能看養馬不蕃息有名無實請令府使兼牧場  從之
33권-태종-17년-6월-4일-5문단
○命兵曹判書尹向左代言徐選傳旨于咸吉道都巡問使曰判府事李和英管下北靑住人等不從國令多徙于吉州境內秋成後悉令還本其率居人丁內留若干人看守所耕之物且卒檢漢城尹姜具及摠制金高時加勿管下人甲山境內數多居生其中爲首人與率居內從仕可當人將以　用備細錄名以聞
33권-태종-17년-6월-4일-6문단
○平安道都巡問使報唐人至閭延等處請逃軍小宋等命尹向及徐選等傳旨曰雖被倭虜唐人逃來本國隨卽入送　小宋逃入我疆必當窮推解送然未有  聖旨豈肯許爾入境可將此意移閭延郡卽作知郡守之言懇懇說與唐人
33권-태종-17년-6월-6일-1문단
○庚寅江界巫女二人造妖言罪應死命　等施行  上因曰讖僞之書予不信久矣王氏  李氏之間有木子之言有三角之南眼見三池之說人皆信之鄭道傳初曰人有閑事者造言書出終乃信之遂上受寶　歌河崙亦信之予以爲如此之事不可歌詠德政曾命改之  宗社禍福長短安有以此而知之曾命書雲觀如此妖書皆火之予未知皆火之否乃命內官崔閑問諸書雲觀判事崔德義進曰未知事由
33권-태종-17년-6월-6일-2문단
○六曹判書啓事畢皆出左議政朴　啓曰臣以私事仰干  天威是　然懷悶之情不可不達欺罔之罪惟近臣爲之向者柳思訥爲知申事黨附李叔蕃欲奪臣祖上黃丹儒奴婢無  上敎而呼房掌元肅問其事由又將臣之擊鼓申呈所志不達于  上以蔽  天聰且叔蕃語臣曰思訥承  上旨云若兩邊和論則中分與之可也臣答曰奴婢宗派各異不合中分  上曰此非予所言也　出趙末生等曰臣等掌出納之任聞近臣欺罔之言　身惶　請問思訥欺罔之由上曰叔蕃與思訥全盛之時何不露此言乎
33권-태종-17년-6월-6일-3문단
○司憲掌令鄭欽之上　{疏}曰人臣之罪莫大於不敬不敬之實莫甚於欺罔今慶尙道都觀察使柳思訥前爲知申事比附權緩交結異類以盜國用  殿下特垂寬典收其職牒黜之于外不閱歲而除爲牧宰又未幾而除爲監司臣等竊謂監司專制一方黜陟臧否爲守令之標準也苟非才行淸修者何以鎭服衆心哉自古未有己不正而能正人者也伏望  殿下察思訥犯罪之由罷其監司之命以副輿望  上曰爾臺諫有公平正直之論則予當聽納若前朝之季觀望左右而爲之則予當知之前朝之季之事予悉知然後以至今日爾其審之欽之對曰臣等妄生意議觀望左右則當受不測之罪思訥曾以詐傳  王旨受罪何謂思訥無欺罔之罪臣等以謂若一邑則可監司一方統察不可　{輕}授  上曰人君有納汚之德且思訥赴慶尙道復盜何物思訥則當授以京職其他廉正者惟爾薦之欽之曰用人君上之事非臣等所擅臣等職在言官不敢緘默  上遂不覽　{疏}　旣白思訥欺罔之事而憲府之狀適至故有觀望左右之敎
33권-태종-17년-6월-7일-1문단
○辛卯御便殿視事  上御便殿進代言及三省行首問前等三省決絶黃丹儒子孫相訟奴婢事六曹皆出　極言三省非己之非
33권-태종-17년-6월-7일-2문단
○以朴習爲慶尙道都觀察使
33권-태종-17년-6월-8일-1문단
○壬辰命代言徐選洪汝方李明德韓承顔各歸其家初以　上書命三省更辨之三省亦依前決屬公是日　又上書陳其不可  上示代言等曰各言是非徐選洪汝方李明德韓承顔等啓曰屬公奴婢毋得爭望已曾受敎法不可　{輕}改不宜接狀更推請依三省之決而不啓其奴婢根脚是非趙末生啓曰見此上書則其爲黃丹儒之奴婢明矣然敎旨相違與否宜下六曹更悉明辨  上曰末生之言則依違而已選等四人之言則皆非予之所問也選等何不言是非而只曰違敎旨不可接狀乎人君若知臣下欺君之罪亦可拘於敎旨乎選等亦何欺予哉乃有是命四人旣出尋卽使人傳旨曰路上勿騎馬宜徒行
33권-태종-17년-6월-9일-1문단
○癸巳下甲午年刑曹臺諫員及今刑曹臺諫員等于義禁府召六曹判書義禁府提調曰予自幼不經決事之官故不知臧獲之是非而享國已十有七年矣有司以臧獲之事啓之則予以謂各有任之者必當於理徒唯唯耳前日　訴寃於予予實不肯焉徐察之然後曉然知其是非也黃丹儒子孫乃朴　朴子靑曹瑗也朴松庇子孫乃鄭擢李叔蕃李來也睦進恭元肅等爲甲午辨正都監員吏決此訟是丹儒而非松庇擢輩揚言此奴婢當屬公近臣亦曰可予以爲然屬公　訴曰屬公非也命三省辨正之三省靡然從叔蕃之言稱爲辛丑年前事屬公　今又上書陳昔日三省之非乃命三省辨之亦從前等之決以今日君臣共治之時有如此朋比欺罔之風其可乎其悉鞫問之若臧獲之是非則勿幷問之予意已決矣  上之所謂近臣亦曰可者擢旣不勝乃申呈單字曰願以此奴婢屬公  上下其書承政院問屬公當否柳思訥聽叔蕃之請啓曰可故也乃下旨義禁府曰今刑曹臺諫黃丹儒朴松庇子孫等相訟奴婢分揀啓本與朴　上書憑考去甲午年此奴婢分揀刑曹臺諫官員冒弄啓聞事意備細推考以聞今刑曹臺諫員等又言乙未年二月分下六曹所志內以兩邊不當屬公奴婢更不擧論事已有敎旨然黃丹儒子孫甲午年十二月限內擊鼓申呈其所志未啓下六曹是不可以已分下六曹所志　論也其未分下辭緣不卽取旨輒還屬公且甲午年刑曹臺諫官員等欺罔之罪擅自虛論啓聞事意幷推以聞乃下甲午年刑曹　議尹臨佐郞宋命山朴融今　議吳湜正郞宋箕許恒佐郞楊脩金連枝司憲執義李敢持平洪陶陳仲誠司諫崔洵正言安止鄭之澹等于義禁府命兵曹判書尹向及趙末生至義禁府鞫問之末生啓曰臣之同母兄驪興府使惟中同狀於松庇子孫等故有相避不可聽此獄  上曰今此問事固不干於奴婢之決乃問前後三省欺罔之罪也且雖有相避汝承予命豈可容私其往聽之又命義禁府拿知隨川郡事金熙羅州敎授官李椒知珍山郡事柳善前獻納鄭坤以來熙椒甲午年刑曹正郞善掌令坤獻納也
33권-태종-17년-6월-9일-2문단
○命自今代言奉命往義禁府與提調及刑曹臺諫交坐坐于西壁
33권-태종-17년-6월-11일-1문단
○乙未大白晝見
33권-태종-17년-6월-11일-2문단
○命囚前判洪州牧事柳思訥刑曹　判申商右獻納裴閏于義禁府以朴　上書有申商裵閏等成風朋比羅織臣罪之言故也
33권-태종-17년-6월-11일-3문단
○召朴　鄭擢使各陳相訟是非二人皆自以爲是  上曰宜各自服二人皆不肯
33권-태종-17년-6월-11일-4문단
○義禁府提調朴信啓甲午年刑曹　議尹臨佐郞宋命山不伏其罪請刑問  上曰予非分揀奴婢也前後三省欺我之罪鞫問而已
33권-태종-17년-6월-11일-5문단
○增置承文院　外官禮曹啓曰本院吏文預習製述事大文書等事匪　{輕}今以新及第十人依三館例稱權知副正字口傳施行在前　外祿官唯從七品二正八品二而已中軍副司正五十五左右軍副司正各五十四內各除一於本院加設正從九品各二在前從七品正字改正七品博士正八品副正字改著作郞其加設正九品二從九品二以正字副正字稱號  從之
33권-태종-17년-6월-11일-6문단
○命司憲府勿推李　李伯臣　與伯臣亂臣居易之子擅入京中憲司推之故有是命
33권-태종-17년-6월-11일-7문단
○日本菊池殿使送人　朝衙禮仍告還
33권-태종-17년-6월-12일-1문단
○丙申有星晝見
33권-태종-17년-6월-12일-2문단
○命前後臺諫刑曹員皆贖杖八十職牒收取唯金連枝以元從功臣之子但罷其職申商柳思訥勿論
33권-태종-17년-6월-12일-3문단
○宴任添年李茂昌崔得　宋希璟等于便殿添年等以  帝下輦北京入朝起居  上以  皇親餞之也希璟鄭允厚之壻也賜添年等四人馬各一匹
33권-태종-17년-6월-12일-4문단
○賜成均館酒百甁  上於餞添年之宴見　鍾問趙末生曰成均館古有　鍾今猶在乎其鍾之受酒幾何末生對曰至今存焉容酒一沙鉢許  上曰成均儒生能用其鍾乎末生對曰自憲府請罷初赴擧儒生捧布以來無酒債不能用矣乃命賜酒百甁獐鹿幷十口雜魚三百尾
33권-태종-17년-6월-12일-5문단
○賜吉昌君權　藥酒乾鹿全鮑
33권-태종-17년-6월-12일-6문단
○下義禁府提調朴信鄭易委官尹向及徐選洪汝方李明德韓承顔等于義禁府命領議政柳廷顯禮曹判書卞季良同副代言河演兵曹　議禹均雜治之又下鎭撫李陟知事鄭宗誠都事金安卿揚秩等于獄吏曹正郞禹承範戶曹正郞徐勣工曹正郞朴信生亦與雜治之列初朴松庇子孫鄭擢等訴於甲午年辨正都監日黃丹儒子孫朴　據執我奴婢及都監推之果非據執故仍舊給　等擢等申訴云都監誤決命下三省辨之三省聽理屬公　等訴曰辨正接狀之法祖父母父母奴婢合執決後仍執他人奴婢據執而已今我奴婢非上項三件之例乃四度訴良以吾所有賤籍從賤奴婢也辨正都監因鄭擢李叔蕃等請托接狀不公  上令義禁府分揀辨正都監接狀是非以聞提調朴信鄭易委官尹向等皆以爲黃丹儒子孫據執他人奴婢乃以辨正接狀爲是而論啓信又曰大抵奴婢以濫執仍執爲辛丑年定限朴松庇子孫亦以濫執呈而且朴　乃黃丹儒之六寸弟李之誠之曾孫於丹儒爲孫外故臣等以爲他人奴婢濫執  上令朝啓宰相及趙末生河演等議得朴　傳持決立案三道非本文皆傳准賤籍然有三度得決豈以無根他人奴婢據執之例論乎以此啓聞  上怒信等曰予意亦以爲據執他人奴婢者無干連他人奴婢據執之謂也丹儒子孫虛實間四度從賤有官決何以曰據執復欺我哉君臣之間安有如此之理乎予欲國無政刑之失今欺我如此卿等以予爲食粟之君乎欺君之罪卿等亦未免也且公事欲其平公兩邊勝負在於公耳何獨歸罪於　乎且代言職掌出納人君過失靡不規諫必擇識理之人以置左右今之三省不申請甲午年三省欺罔之罪與兩邊不當屬公辭緣下問之際選等反以今之三省爲是　　啓達欺君之罪皆推鞫以聞如有不直之辭加刑以推末生以異議免囚時吏戶工諸曹無堂上故以郞廳禹承範等　問焉
33권-태종-17년-6월-12일-7문단
○下李椒鄭坤金熙等于義禁府
33권-태종-17년-6월-12일-8문단
○柳廷顯等啓朴信等皆曰臣等不及知三省欺君之實誠有罪矣然臣等不至於欺君也  上曰何不鞫問欺君之實乎是指鹿爲馬也  上意以爲前等尹臨等從叔蕃之威勢又吳湜等亦踵其風今信等又不置於法在朝之臣靡然從叔蕃之輩而朴　獨見排斥也
33권-태종-17년-6월-12일-9문단
○賜前都摠制辛有定米十石
33권-태종-17년-6월-12일-10문단
○命左議政朴　就職司憲掌令鄭欽之劾請曰朝啓廳大臣論道之處朴　以首相不言國家大務屢陳私事殊失大臣之體是以　在家不仕至是命出仕欽之未幾罷
33권-태종-17년-6월-16일-1문단
○庚子以金漢老爲兵曹判書沈溫吏曹判書孟思誠戶曹判書金汝知工曹判書鄭矩議政府贊成延嗣宗成發道議政府　贊尹思永左代言金孝孫左副代言元肅右副代言崔府同副代言李賀司憲掌令思永自安東孝孫自原平肅自楊根府自光州被召  上曰代言職掌出納近在左右之臣非他官比也今後在外除授者宜令乘馹赴京前此以外官除京職者皆給馬赴京近以驛路凋弊　禁故有是命
33권-태종-17년-6월-16일-2문단
○李賀朴　進士同年也賀常使妻備酒肉進退於　家
33권-태종-17년-6월-16일-3문단
○命釋徐選洪汝方李明德韓承顔又釋李陟楊秩鄭宗誠金安卿等且命朴信鄭易尹向等罪照律以聞是日柳廷顯等　{齎}信選等鞫問之狀以進  上問按問畢乎河演對曰信等唯曰誤錯入傳不言元情卞季良謂演曰最是元情今未見推於問事何如  上曰季良識理人也故有如此設話又命曰選等有不直之辭然皆釋之遂傳敎選等曰代言須擇良家子弟以置左右要其　{糾}諫過失以補君德今爾等當予垂問之日不直以達當更推鞫處之以律然各言其志耳姑宥之各歸汝家紬繹深思則反有恥焉又謂廷顯曰此問事得其情而無有未盡處乎信等服罪不能擧頭乎廷顯對曰信言曹瑗朴子靑亦黃丹儒七八代孫皆無傳係臣叱曰雖無傳係其祖上奴婢傳子孫而使之例也又我等今奉命非爲推辨奴婢事也不取其辭是若有未盡處然事事皆伏罪非獨信人人皆知其罪季良曰信等之意若窮推甲午年三省則必蒙重罪故不爲鞫問其情已著臣等不取其辭  上曰卞判書之言予志也然領議政爲首按問其罪國人皆知信等之非義禁府按信等以奏事詐不以實之律應杖一百  上曰信陟  太祖元從功臣易予之元從然其罪狀甚可憎何以處之廷顯等曰其錄*券所載有曰宥及後世近日金連枝以其父爲  殿下之元從功臣罷職而已　當其身乎若罪在不測雖三功臣不免　元從乎此罪宥之可也  上曰此輩恃功臣而犯罪如此然宥及後世不可負言若尹向楊秩等雖非功臣信以凶暴罪魁猶不坐罪宜幷宥之廷顯等曰功臣可免非功臣亦免不可  上曰予柄一國之與奪凶暴之信旣不與罪其他豈可罪乎遂釋陟秩宗誠安卿廷顯曰臣等言甲午三省不窮推之事非獨臣等金漸田興趙末生等亦與焉  上曰予聞之信易向等同一議漸興末生同一議大詰宮庭信等固執其議漸等實無與於信等末生聞之啓曰信言及小臣請與信等發明以別嫌疑  上曰汝不從信議人皆知之何有嫌焉
33권-태종-17년-6월-16일-4문단
○命釋朴信鄭易尹向還給吳湜職牒及收贖湜以濟州牧使見代來京未久不識敎旨故有是命命義禁府金熙鄭坤李椒等罪依尹臨命山之例收告身贖杖八十施行掌令全直請將徐選汝方明德承顔置之於法  上曰選等非有大過以近臣而罷職亦足矣君之養臣猶父之養子父之於子自少而壯養之非一日君之於臣待之亦非一日豈忍有罪而遽棄之乎且朴信鄭易皆元從功臣至於子孫皆宥　其身乎旣不罪信易而獨罪向於予心安乎夫向自執義而代言自代言而宰相試之非一任待之非一朝予知向從信而然也是皆信之罪也雖不罪信信退思於家獨不內愧乎下旨刑曹都官曰黃丹儒朴松庇子孫相爭奴婢依甲午辨正都監所決還給黃丹儒子孫朴　等命戶曹曰尹向徐選李　德{李明德}韓承顔科田毋給他人假屬軍資自今犯杖罪人等田地進告承政院然後區處
33권-태종-17년-6월-16일-5문단
○禮曹判書卞季良請分遣成均校書承文院權知于郡縣訓誨生徒啓曰三館權知之數五十餘人其父母妻子在外者居多特令分遣父母居處附近郡縣訓誨生徒以效古者庠序之制以廣  殿下右文之化以遂五十餘人覲省俯育之恩其素居京者宜遣圻甸郡縣及其考滿以其本館所薦隨例遷轉如續六典例  從之惟承文院以肄習吏文不遣
33권-태종-17년-6월-16일-6문단
○命繕工監改營明通寺仍給奴婢幷十口五部盲人所會處也
33권-태종-17년-6월-20일-1문단
○甲辰命學堂供億令　儲倉支給禮曹判書卞季良啓五部子弟皆會學堂其所供億用養賢庫米穀若居館生員多則養賢庫米穀猶爲不足請於學堂別給田地以資供億  上曰田地隨歲有損實遂令　儲倉每月支給
33권-태종-17년-6월-21일-1문단
○乙巳司憲府劾請知安城郡事庾順道之罪初安城鄕吏以三丁一子受前官陳省爲憲府書吏順道欲還定鄕役當其父推督之父曰此不孝子也順道令父呈不孝狀報于監司監司鞫之吏告曰父以官員敎誘呈狀實無不孝之事於是憲府劾請曰順道不敎民孝悌欲使父子相夷非守令子民之義鞫問情由以正其罪  上曰此吏新舊交代間逃出從仕順道欲還其役以爲安城之利耳豈有意於其間哉
33권-태종-17년-6월-21일-2문단
○命選童火者十餘名
33권-태종-17년-6월-22일-1문단
○丙午  上奉迎  上王于廣延樓置酒投壺  世子宗親侍宴  上曰吾爲  上王　花諸君毋得　花以李宏之死未久也
33권-태종-17년-6월-22일-2문단
○奏聞使閔元生回自北京啓曰  皇帝問採女顔色之美賞賜甚厚乃使宦者黃儼海壽等來逆女
33권-태종-17년-6월-24일-1문단
○戊申內官洪路罵僉摠制許權  上知之命承政院照律以聞
33권-태종-17년-6월-24일-2문단
○賜肉于河久河崙妻李氏謂醫員楊弘達曰子久因父之喪氣弱病劇口苦不思食予勸以食肉久不肯從汝其啓於  上前令久食肉弘達來啓曰久母之言如此臣　視之齋蔬餘喘病深難療也  上卽命內官金龍奇賜肉于久曰汝豈無過庭之訓乎必達經權之道矣喪不食肉雖曰孝子與其毁瘠而夭豈若身其康强以承祭祀乎此乃孝之大者也
33권-태종-17년-6월-26일-1문단
○庚戌太白晝見
33권-태종-17년-6월-26일-2문단
○上御便殿見黃氏及韓氏
33권-태종-17년-6월-26일-3문단
○命備進獻別馬三十匹  上謂兵曹　判李春生曰別馬各道推刷其計晩矣於誕晨正朝預得所獻之馬無有可用　充貢天廐豈易得乎予旣擇內廐良馬二十餘匹兵曹緩矣春生對曰日督二品以上納馬皆　{答}以無有　所納馬或老或瘠  上曰宰相有馬則雖不給價安有不納之理　一馬之價直二馬乎是實無也  皇帝雖無賞賜而求處女予何不從然每有使介輒有所賜又今兩殿皆有賞賜又於權氏稱二妃亦有賞賜  帝眷若此敢不誠心事大且今年無使介須以良馬三十匹獻焉中國不擇馬之老少但以壯實而已兵曹須卽廣求礪良君宋居信曰臣有一馬實匿而不現今  上敎至此臣當納之  上曰在  太祖時  高皇帝怒鄭道傳等表辭不恭　送長子次子中一人赴京予非長且次  太祖遣予其時良馬不多唯不用馬二十匹帶去至遼野善馬死焉及至天庭甚爲羸憊副行南在趙璞等憂慮焉然  帝優納之以謂如此險亂時朝鮮王豈送親子實是虛事潛遣人伺予動止然後乃知親子中朝皆伏  太祖事大之誠工曹判書金汝知啓使臣迎接時儺禮所入朱紅等物  上曰古者大臣苛察猶爲不可　人君乎如此之事予實不知然昔者見儺禮所用彩採色皆用金銀是甚無益也　金銀非我國所産須除不緊之費
33권-태종-17년-6월-26일-4문단
○命閭延郡留戌軍丁以三百名分三番相代
33권-태종-17년-6월-26일-5문단
○御廣延樓置酒仍觀投*　　世子宗親咸侍
33권-태종-17년-6월-27일-1문단
○辛亥大風
33권-태종-17년-6월-27일-2문단
○九州探題右武衛源道鎭使人獻禮物請還留居回回沙文
33권-태종-17년-6월-27일-3문단
○議給田  上曰爲士者均勞於王事而科田有全未受者有受而不多者向以犯罪人田地皆令均受今已均受否戶曹判書孟思誠啓曰告白于官者皆已受之  上曰無乃有未告于官者乎思誠對曰臣亦未知矣  上曰更考均給之
33권-태종-17년-6월-27일-4문단
○議臧獲之弊  上曰我朝臧獲相訟之弊非徒元隻之有怨抑亦結怨於決訟之吏爲吏者或泥於親舊之請托枉法誤決以致怨延於一國予嘗謂尹向累世閥閱之孫立心公正　也命向共推黃丹儒之奴婢向曰朴信之子吾之壻也雖無形迹之嫌與信共推則恐爲人籍口也予曰無傷矣往哉聽理然向先有私心將何以正之風俗不淳乃至於此若盡革私隸則如此之弊必除矣惟我  太祖深知此弊欲革者久矣領議政柳廷顯曰東方故事不可遽革
33권-태종-17년-6월-27일-5문단
○立優待二品以上犯罪者之法下旨義禁府曰二品以上下獄時未分罪之　{輕}重路中脫笠誠爲未便除事關社稷外犯罪者毋得脫笠自遐方拿來之時勿令項　
33권-태종-17년-6월-27일-6문단
○禮曹判書卞季良請禁紅染衣啓曰上國使臣迎接之時請禁之  上曰紅色非屬上奈何禁之昔予卽位未久坐於黃綾褥卒政丞李舒告曰坐褥色黃宜速改之予聞此言不覺汗出紅色則非黃之比也
33권-태종-17년-6월-29일-1문단
○癸丑  朝廷內史黃儼海壽至義州平安道都巡問使報黃海兩天使以其遼東護送軍所持物色買賣遲緩之故憤怒卽令節制使領軍前導自率遼東軍官　于山野駐馬于山下李兀寶家招判官曰前此民間牛馬散在寨里今不如古必是藏隱也還館語牧使朴礎曰汝是秀才乎在前天使往來守令無不見辱今則不然何其買賣之遲緩乎吾之發行遲速在於買賣畢否耳海壽扶通事盧卜龍而怒謂牧使曰前此護送軍買賣之時牛馬爲先至於雜物無不許賣也今牧使不顧前規而禁止吾將白於  殿下矣且牧使　文內只錄人蔘　布許賣而不及牛馬誠爲不當亦將白於  殿下遂取　文而藏之礎乃告曰牛馬生産則火印成藉非守令所得擅賣也據理以　{答}怒猶未解黃儼則雖不現說下馬於寨里令其步從人等搜探牛馬於夜巡等處而未得也
33권-태종-17년-6월-29일-2문단
○命元從功臣之田身沒後永屬軍資勿許科田折給申敎旨也
33권-태종-17년-6월-29일-3문단
○平安道肅川中和等處黃白黑蝗　害稼　海道黃州地面靑黃黑蝗　害稼乃下旨戶曹曰平安　海兩道所報蝗　令及時捕之若蝗　大多人力未能盡捕則已矣以人力所能事各官守令若不用心捕之至於害稼則以  王旨不從論大抵  王旨承政院所製也今  王旨內未能所能四字  上親筆改之傳旨承政院曰狀元之才何所用乎時知申事趙末生乙科第一人故也且命平安道都巡問使黃喜捕蝗仍曰無意於捕蝗非大臣之體
太宗恭定大王實錄卷第三十三

太宗恭定大王實錄卷第三十四
34권-태종-17년-7월-1일-1문단
●十七年秋七月甲寅朔  上幸景福宮奉迎  上王獻壽於慶會樓世子諸宗親侍宴賜酒隨駕大小臣僚擇壯士觀手搏之　極歡而罷以  上王誕晨也傳旨曰正朝使根隨興利人以其被罪之故不告於予訴于  上王駕前情法可罪然今日乃  上王誕辰特爲  上王原之仍命還給沒官段匹
34권-태종-17년-7월-2일-1문단
○乙卯京畿加平縣靑赤黑　害穀大如三眠蠶
34권-태종-17년-7월-2일-2문단
○以權弘爲判敦寧府事金九德知敦寧府事李澄同知敦寧府事柳思訥左軍同知摠制吳眞恭安府尹吳湜仁寧府尹李推漢城府尹李興開城留後司副留後
34권-태종-17년-7월-3일-1문단
○丙辰平安道大風雨成川郡山崩三百六十五所壓死者數人永寧縣山崩二十八所
34권-태종-17년-7월-4일-1문단
○丁巳千秋使工曹　判申　回自北京先遣通事來啓曰  皇太子在南京帝以南京路遠且値夏雨命禮部納箋文方物遣還仍啓曰本朝僧人十一名潛至京師  帝命送于金陵天住寺禮部尙書呂震問臣以本朝官制爵秩管僧之官及僧人度牒有無
34권-태종-17년-7월-4일-2문단
○起復淸平君李伯剛
34권-태종-17년-7월-5일-1문단
○戊午大雨
34권-태종-17년-7월-5일-2문단
○令各道依前例進膳命禮曹曰使臣將至令各道連進水陸所産又令京畿使臣饋餉新鮮銀口魚連續以進  上重天使凡所羞之物無不極慮
34권-태종-17년-7월-5일-3문단
○原州覺林寺僧請以私穀二百石換近地堤川倉庫米百石許之傳旨承政院曰覺林寺予小時所遊之地至今夢中頻往故欲重修耳非好佛而爲之也僧人性本支離而有貪心毋使幹事僧憑我爲汎濫之事厥後又傳旨曰延安府之本宮穀二百石入其府倉庫以忠淸道堤川官倉庫米百石與慶源倉眞麥二十石賜覺林寺盖以資落成之會也
34권-태종-17년-7월-5일-4문단
○命二品以上及代言臺諫自外官宣召時給鋪馬
34권-태종-17년-7월-6일-1문단
○己未大風
34권-태종-17년-7월-6일-2문단
○命工曹改造大駕威儀皆倣中朝體制以內贍少尹金　兵曹乘輿司郞官監造
34권-태종-17년-7월-6일-3문단
○日本一　州遣使請米遠江州遣使求大般若經各獻土物
34권-태종-17년-7월-7일-1문단
○庚申更薦新稻米于  宗廟前此已薦蒸新米  上知之命更薦陽乾米曰自此以後毋得薦蒸新米
34권-태종-17년-7월-7일-2문단
○司憲府請都摠制李伯溫之罪河崙之妾服夫喪未除伯溫强欲娶之使人投衣服于其家妾父訴于憲司憲司　實請罪  上默然政府六曹啓事畢退  上謂代言等曰伯溫予之從昆弟也所爲令我反　故予乃不答晉山社稷元勳伯溫宗室至親雖不冒喪不可娶也雖予之近親予必不宥其令照律以聞
34권-태종-17년-7월-7일-3문단
○命於議政府宴享倡伎衣服用黑色以  上前呈才服紅色故也
34권-태종-17년-7월-8일-1문단
○辛酉迎日鎭兵馬使朴寅吉長　縣監崔以和捕倭三級倭五人上岸汲水寅吉等襲執之
34권-태종-17년-7월-8일-2문단
○命兵曹　　義縣監李貽之罪去五月倭男女四人無兵器乘小船來乞降貽率兵射殺之事聞  上怒命兵曹曰雖島夷頑　無兵而至當生擒問其所以遽盡殺之何其暴哉推　以聞
34권-태종-17년-7월-8일-3문단
○賜一　州副萬戶沙彌道英米豆五十石道英自稱賊中萬戶盜我邊境數矣今使人告　廷臣皆不欲從  上曰彼雖不恭若不從其欲則彼必謂我爲吝
34권-태종-17년-7월-8일-4문단
○賜禮曹判書卞季良及代言等綿布麻布卞季良綿布二匹麻布二匹知申事趙末生代言尹思永河演金孝孫元肅崔府等各麻布二匹綿布一匹注書具綱李守領綿布各一匹內速古赤近侍者皆賜焉仍曰近臣於使臣迎接時衣服當精細卞判書寒生且勤勞於多事之時宜特賜之
34권-태종-17년-7월-8일-5문단
○兵曹據全羅道都觀察使牒報上區處濟州人事宜濟州各司奴婢及軍丁等因興利船逃亡出陸自今京中人則漢城府外方人則所居官許令行狀成給違者論罪濟州人無本州行狀者亦論罪皆令還本且倭賊隱泊楸子島窺　諸島或害往來之船公私船依兵船例嚴備軍器衣甲卒遇倭賊對敵避害  從之
34권-태종-17년-7월-10일-1문단
○癸亥下祈祭禳　之法  上曰古有　災祈祭之法今　海道各官　災尤甚宜急救之仍遣戶曹佐郞李成幹行視　災　{輕}重令各官守令製述祭文精備奠物誠心祈禱又勤拾捕又傳旨于平安道曰其　損各官亦依此例施行
34권-태종-17년-7월-10일-2문단
○遣直藝文館全直捕蝗于咸吉道
34권-태종-17년-7월-10일-3문단
○議封爵諸子法  上曰元尹正尹之封何代故事乎人君之子不必限其爵也若內奴韓幹之子定限可也天無二日尊無二主漢文帝宋眞宗皆卽帝位孰計母之貴賤哉先是定制嫡妃諸子封大君嬪　子封君宮人子封元尹故有是命也
34권-태종-17년-7월-11일-1문단
○甲子命收向等職牒司憲府上　{疏}曰人臣之職莫先於敬命人臣之罪莫過於欺侮臣而欺君臣所共憤法所不宥前吏曹判書朴信兵曹判書尹向戶曹判書鄭易身爲宰相職在輔弼宜當盡心以答  殿下之倚望前日親承面命劾問前後刑曹臺諫決訟之誤不從旨意反以己意擅論是非欺侮  天聰代言徐選洪汝方李明德韓承顔等曾經決訟豈不知訟之是非事之當否然仰答淸問皆不以實以近臣而至於如此義禁府鎭撫李陟都事楊秩職掌問事推核事由違於敎命罪亦不小皆當置法  殿下特垂寬典只罷其職而不之罪臣等竊謂法者天下萬世之所公共非  殿下所得而私也若功臣則旣有宥及子孫之例其他幷不罪之其於王法何如　前後臺諫刑曹皆贖杖罪而收其職牒觸罪而受罪不同恐有不均之嘆伏望  殿下將尹向徐選明德承顔楊秩之罪按律施行以懲後來奉敎尹向楊秩收奪職牒自願付處徐選明德承顔只收職牒於是向歸于臨江秩歸于淸州
34권-태종-17년-7월-11일-2문단
○議漕運之弊視事畢諸臣皆出右議政韓尙後  上曰深痛近日漕運人多溺死深思之給科田以養士乃  太祖之制不可以革厚祿俸以養廉恥亦  太祖之制不可　也欲移京圻私田三分之一給於慶尙全羅之道除祿俸之數以布給之如此則祿俸不薄私田不　也且如德恩倉之制又於忠淸道加置大倉若遇凶年則以賑飢民何如今日欲與諸臣謀之然先聽大臣之計然後行之若大臣不可則予何敢違尙敬對曰若移科田於遐方則後日收租之際恐有厚　{斂}之弊此非獨小臣之疑乃衆論也  上曰予亦知此衆論然遐方亦有監司守令考之何患乎若曰後日紀綱陵夷則必生此弊豈止遐方京畿亦有厚　{斂}者矣雖或有此弊豈若敗船人沒之弊乎他日  上又命尙敬等曰京畿之民勞苦倍於他道予甚哀之何以恤之卿等各究所以救之之方
34권-태종-17년-7월-11일-3문단
○囚金得理裔孫前摠制朴齡李種善興原君李敷等九人于義禁府前此齡等同前都節制使辛有定前判恭安府事權衷前判原州牧事權遇判典農寺事權踐成均司藝權蹈監察金　等與龜巖寺對隻爭其寺奴婢不得而屬公至是擊鼓申呈以訴誤決  上怒曰此奴婢再受  敎旨屬公得理子孫等不從敎旨汎濫擊鼓甚爲不當鞫問情由以聞皆下于獄齡種善等皆伏敎旨不從之罪命皆釋之
34권-태종-17년-7월-12일-1문단
○乙丑世子迎慰使臣于碧蹄驛
34권-태종-17년-7월-13일-1문단
○丙寅太監黃儼少監海壽等奉  　書至設山棚結彩  上備儀仗出迎于慕華樓至昌德宮宣　頒賜國王紵絲三十匹裏絹三十匹綵絹一百匹王妃紵絲二十匹裏絹二十匹  上隨至太平　設宴三味後命元閔生譯曰路塗遐隔勞身出來深以爲感使臣曰委來事關乎情喜何以爲勞  上曰此乃末節雖至大事敢不至誠辦供使臣曰是  上曰予固無他心使臣曰論語曰一言以蔽之曰思無邪其此之謂乎  殿下事大實爲至誠  上曰天使發此言令臣民聞之感謝奉寧君福根行酒使臣坐受  上曰此乃予親兄之子使臣卽起揖受  上曰予言爲大非宦官所知爾代言等毋忘備記史策可謄使臣極歡翼日早命趙末生問安於兩使臣仍贈以各細麻布團領一白細苧布中單一汗中單一苧布袴一草笠一靴一鞍馬諸緣具與伴人黃貴劉信等二十各衣服三事靴笠一事鞍馬各一使臣與伴人等大喜世子亦詣太平　問安
34권-태종-17년-7월-13일-2문단
○黃儼出鵝靑綵段胡衣曰請以貂皮爲裏
34권-태종-17년-7월-14일-1문단
○丁卯  上宴使臣于大平　{太平　}使臣以神僧傳獻  上
34권-태종-17년-7월-14일-2문단
○黃儼請造藏物之庫勿令海壽知之又請貂皮乃與二百領
34권-태종-17년-7월-15일-1문단
○戊辰分賜段子及彩絹于　臣昌寧府院君成石璘宜寧府院君南在領議政柳廷顯左議政朴　右議政韓尙敬領敦寧府事李枝奉寧君福根益平君石根元尹元生　生判右軍都摠制府事李原谷山君延嗣宗吏曹判書沈溫兵曹判書金漢老戶曹判書孟思誠禮曹判書卞季良工曹判書金汝知等各紵絲一匹仍  傳旨曰  皇帝錫與之物不宜專用之故於各殿已皆分上予亦欲擇紵絲一匹製衣以服今大臣亦宜服之摠制崔閏德河敬復吏曹　判卓愼兵曹　判李春生工曹　判申　刑曹　判申商禮曹　判許稠戶曹　判李之剛知申事趙末生代言尹思永河演金孝孫元肅崔府各綵絹二匹
34권-태종-17년-7월-15일-2문단
○囚前知甲山郡事張蘊于義禁府初蘊打殺甲山郡吏其妻訴寃于都巡問使姜淮仲而且告以公事所錯淮仲鞫之蘊使人訴淮仲賦役不均等事于京中執政諸處淮仲知之令知端川郡事金慮遐往問之蘊隱避不見慮遐報淮仲云蘊屯兵不下淮仲傳報兵曹兵曹啓聞事干謀叛淮仲執之甚嚴蘊又逃隱不見淮仲又報兵曹云蘊在逃蘊至熙川被執而來乃下義禁府鞫之
34권-태종-17년-7월-15일-3문단
○黃儼海壽等就見黃氏於其第
34권-태종-17년-7월-16일-1문단
○己巳宴使臣于慶會樓幸景福宮聚處女黃氏韓氏等十餘于勤政殿令兩使臣擇之以韓氏爲第一選訖設宴仍贈以鞍馬各一儼請曰四海一家吾欲置市于崇禮門  上曰欲以上品體大達達狗子贈使臣將此意行移於各道都觀察使都節制使廣求以進兩使臣以韓氏會于黃氏家而就見之
34권-태종-17년-7월-17일-1문단
○庚午慶尙道安東及江原道春川蝗
34권-태종-17년-7월-17일-2문단
○遣判漢城府事鄭鎭左軍同知摠制沈*??如京師謝恩也
34권-태종-17년-7월-17일-3문단
○命世子宴使臣于太平　
34권-태종-17년-7월-17일-4문단
○司憲府上　{疏}論柳思訥吳湜不宜　用  不允以思訥　者欺  上詐傳旨吳湜誤決見罷未幾而見用也  上責掌令李賀曰近日憲府請人之罪皆不當也柳思訥吳湜以姻　乎以請謁乎賀曰湜爲刑曹　議受罪曾未閱月思訥通同權緩盜官物今皆擢用非也  上怒曰吏曹何用如此鄕人乎思訥已服其罪吳湜三年居海外功亦重矣不得爲宰相乎且野有幾遺賢而不用乎乃命二人就職
34권-태종-17년-7월-17일-5문단
○黃儼遣伴人獻沙糖一器衿錦一段象　二十雙鉗鐵吐環黑廣條帶一腰  上御經筵廳引見伴人仍命通事宣存義內官盧希鳳出就六曹朝啓廳行茶禮儼又贈犀角帶一象*　十繡囊一于世子是求其回奉也
34권-태종-17년-7월-19일-1문단
○壬申北風
34권-태종-17년-7월-19일-2문단
○遣司宰監正趙惟中于江原道捕蝗
34권-태종-17년-7월-19일-3문단
○命義禁府副鎭撫崔宣罷任初韓靖裔孫韓鉞等以其奴婢事欲擊申聞鼓訴都官員吏淹延不決宣及都事金顧等止之  上聞之命下司憲府　實以聞至是請罪命宣罷任金顧勿論以顧不知事情也
34권-태종-17년-7월-20일-1문단
○癸酉咸吉道隕霜損穀凡三日
34권-태종-17년-7월-20일-2문단
○右代言河演上五道倉庫所儲米穀之數都計凡四百十五萬五千四百一石二斗內以還上分給米一萬九千三百三十石一斗穀八十萬八千一百四十八石十斗
34권-태종-17년-7월-21일-1문단
○甲戌御廣延樓觀投壺　因置酒世子宗親侍宴
34권-태종-17년-7월-21일-2문단
○海壽遣僉摠制元閔生通事金時遇以暗花粉色茶鍾一茶甁一有紋鴨靑紗一匹柳靑羅一匹來獻又以粉色茶鍾一藍羅一匹有紋綠紗一匹獻于  中宮黃儼以粉紅紵絲二匹沙糖一盤亦獻于  中宮又以金線囊一繡囊一玉頂一摺扇二贈于誠寧大君*??黃儼海壽等驟至黃氏家黃氏抱疾且有淚　不施脂粉儼等大怒呼閔生曰　小不知  殿下至誠視若餘事使老母與小兒得近其側以生勞疾且侍從內官皆不更事者也怒叱之  上聞之命內醫揚弘達醫治之且遣更事內官盧希鳳以解使臣之怒
34권-태종-17년-7월-22일-1문단
○乙亥命戶曹移給科田三分之一于三道忠淸全羅慶尙道也從議政府六曹功臣臺諫之議也戶曹啓今年畿內各品科田與寺社田地使監司審其損實以待移給後公私　皆收租從之
34권-태종-17년-7월-23일-1문단
○丙子咸吉平安道蝗宜川蝗　甚多損穀不可勝捕朔州土雨凡三日黑紅靑三色蟲害稼
34권-태종-17년-7월-23일-2문단
○　海道雨後蝗蟲皆死不損禾稼李成幹回自　海道啓曰　損甚小禾稼復蘇
34권-태종-17년-7월-25일-1문단
○戊寅隕霜于安東  上請使臣宴于廣延樓使臣以權婆婆所贈錦二匹段二匹針粉囊欲親授于權宮主  上邀入便殿宮主出見使漢女三奴爲譯宮主還內使臣出就廣延樓設宴饋伴人於蓮池上賜三奴米五石三奴乃從明王來者也
34권-태종-17년-7월-25일-2문단
○命中外禁婚嫁
34권-태종-17년-7월-26일-1문단
○己卯通事崔雲回自北京啓曰臣等到北京  帝御奉天門召曰  王好在臣奏好在  帝問之再三後禮部尙書奉傳  聖旨曰  國王差　厚意進獻向  國王喜甚喜甚定例賞賜外賜汝分外賞賜仍賜使權軫羅衣一襲兩表裏　五百錠通事押物各羅衣一襲一表裏　二百錠從人三名各布衣一襲　一百錠又會同館裏見千戶金聲告予曰白頭山下陳景張內史修造寺社捉貂皮土豹松骨鷹進去說了金聲又曰如今奉　書以逃軍招安事後門外數多軍人率去將有望賑濟我到其處則必使送一人於  國王前此意轉達金聲又曰前此我以招安事後門外歸來  帝曰朝鮮國王不唯其土逃歸人至於他處被擄逃來人無一不送  國王至誠其不善乎
34권-태종-17년-7월-27일-1문단
○庚辰北風
34권-태종-17년-7월-27일-2문단
○兩使臣遊楊花渡加乙頭命禮曹供辦命吏曹判書沈溫兵曹判書金漢老禮曹判書卞季良工曹判書金汝知僉摠制元閔生知申事趙末生等　宴
34권-태종-17년-7월-27일-3문단
○命知刑曹事柳穎贖杖七十都官佐郞權曙贖杖八十皆收職牒以誤決申自守奴婢事也自守之父孝昌擊鼓訴之又命囚禹承珪以容隱自守奴婢也越七日乃釋之
34권-태종-17년-7월-28일-1문단
○辛巳議　平安道田租  上謂河演曰平安道當農月使臣適至勞民尤甚加以　蝗欲　今年租稅卿等知之演對曰  上敎是矣然　損結數時未知之待隨損給損之後臣等更議租稅還上量　便否啓之
34권-태종-17년-7월-30일-1문단
○癸未贈貂皮百領予黃儼又贈金耳環及貝珠一雙又遣內官朴興福贈狗子各一於兩使臣世子亦贈狗子一於黃儼二於海壽皆從其求也世子贈苧麻布各五匹三大君苧麻布各四匹于黃儼
34권-태종-17년-7월-30일-2문단
○欽問起居使刑曹判書權軫回自北京獻桂皮二斤麻黃五斤甸皮四領斜皮四領軫啓曰臣赴京時從者衣服等物過多臣悉搜還遼東等處人民曰朝鮮使臣之行負重故難堪轉輸之苦  皇親之行車子之多至於七八  上曰卿言是矣憲司雖有故諫院亦在且刑曹推核亦可也
34권-태종-17년-7월-30일-3문단
○議踏驗田地損實  上曰遣敬差官時皆曰莫如委觀察使故於丙申年全委觀察使又曰不如敬差官孰是孰非若遣敬差官今已晩矣宜速差人發遣柳廷顯等曰遣敬差官不可河演曰不可委觀察使守令皆畏黜陟之法逢迎其意以中其望  上笑而不　{答}
34권-태종-17년-8월-1일-1문단
○八月甲申朔命甲士　{遞}番復限十月初一日
34권-태종-17년-8월-1일-2문단
○放遣淮陽等處採金軍人先是召三軍都鎭撫兵曹　判及知申事議秋等講武之所及行幸之期乃曰平康宜於春乎宜於秋乎皆曰宜於秋也九月二十四日可以行幸遂定平康以採金軍丁將以爲驅軍放遣而使之休息也
34권-태종-17년-8월-2일-1문단
○乙酉遣知申事趙末生問安於兩使臣贈各十二升苧麻布幷二十匹十一升苧麻布幷二十匹人蔘三十斤滿花方席滿花寢席幷十二張石燈盞一事念珠百貫　衣一襲廣絹汗衫廣絹　裙貂皮虛胸貂皮冠貂皮耳掩貂皮裏紅段子護膝豹皮裏黑鹿皮靴精具黑斜皮套狸皮裏白鹿皮分套各一  靜妃命內官贈兩使臣各細麻布八匹苧布七匹黃儼伴人黃貴等十海壽伴人劉信等十皆給苧麻布各一匹　衣一襲
34권-태종-17년-8월-3일-1문단
○丙戌囚兼知刑曹事柳穎及都官正郞河逈崔　佐郞權曙兪尙智等于義禁府以韓鉞等擊鼓訴穎等稽遲不決故也義禁府照律以聞命穎贖杖七十曙贖杖八十餘皆勿論
34권-태종-17년-8월-3일-2문단
○咸吉道兵馬都節制使李之實獻瑪瑙石十六斗燧石一得於骨看兀狄哈所居之處者也命下尙衣院
34권-태종-17년-8월-3일-3문단
○上如大平　{太平　}餞使臣儼使元閔生啓曰予將　綿布九百九十九匹置于義州欲以此換載紙之馬予若據給則雖可換易然恐州郡守令得罪置之而來老人向  殿下之心  殿下向老人之心何可量乎每馬一匹綿布五匹時直也予則每馬一匹必以二十五匹爲直也  上欲不聽俄而傳旨曰此馬不過四十匹若不聽此人之言則必銜之矣明言其勢難之由曰自鴨綠江至江界境連野人其戌邊者不可一日無馬且兩國非有  聖旨不可私與私受又其界馬且不産居民皆買得於平壤以南若於平壤民間易換斯可閔生悉以告儼儼喜之曰此後　老人更到此不求一根毛予若虛言證有皇天  上乃命兵曹易換平壤府民間四十匹以給
34권-태종-17년-8월-3일-4문단
○禮曹佐郞金孝貞啓曰臣將後運各色紙到使臣　先告黃儼儼曰紙數過多　通計前後總數一萬張其餘　還　{齎}去勿使海壽知海壽問紙數而促其單字儼適入浴故潛告儼儼曰單字只書一萬張可也故如儼言只錄一萬張儼潛使人語臣曰二百張可潛置迎接都監且曰  殿下至誠如此然盡納此紙則恐後來者必倣此數故餘紙今還云所入紙數稍加單字之數儼謂海壽曰所以加數者必以某等精擇也餘紙悉還贈厚紙各四十張于兩使臣使臣等喜甚儼等私自置市而罔市利且今日求某物明日又求某物至於伴人亦如此若貂皮麻布席子紙地人蔘至於酢　無所不求有司不堪  上曲從之轉輸之丁至於千餘名迎接都監判官高若海禁人私通和賣使臣大怒杖若海
34권-태종-17년-8월-5일-1문단
○戊子遣司譯院注簿金仲渚于平安道平安道都巡問使馳報欽差官善財率頭目二人於本月初二日到義州欲及黃海兩使臣未發程之日不分晝夜而來故遣仲渚以審其消息盖督處女入朝也
34권-태종-17년-8월-6일-1문단
○己丑使臣黃儼海壽以韓氏黃氏還韓氏兄副司正韓確黃氏兄夫錄事金德章根隨侍女各六人火者各二人從之路旁觀者莫不垂涕
34권-태종-17년-8월-6일-2문단
○上出餞于慕華樓仍賜兩使臣馬各一匹儼踰沙峴道中謂通事金時遇曰汝國賢王古稱箕子王建今  王之賢德過之故  皇帝眷顧特厚
34권-태종-17년-8월-6일-3문단
○遣進獻使都摠制盧龜山奏聞使僉摠制元閔生如京師各賜毛冠及笠一靴一且賜閔生狸皮虛胸
34권-태종-17년-8월-6일-4문단
○命都摠制柳濕　{齎}宣　往善使臣行次善天使至招賢驛見黃韓兩氏而還其行也甚速贈苧麻布各十匹伴人二各二匹
34권-태종-17년-8월-6일-5문단
○倭寇于山武陵
34권-태종-17년-8월-8일-1문단
○辛卯斬宦者鄭思澄思澄自高麗恭讓時有言其不類宦者又通懷安大君妾及事仁德宮淫于侍女其每其每  上王本宮婢也  上王知之黜其每思澄逃至是被執乃誅之義禁府提調請幷斬其每  上曰其每於  上王有身生子不忍也提調等請曰其每旣得罪見黜  上王何惜哉  上然之將斬竟以  上王之命不果斬
34권-태종-17년-8월-8일-2문단
○遣前判司譯院事　耐于善天使行次贈毛衣毛冠及衣一襲其二伴人各賜衣一
34권-태종-17년-8월-8일-3문단
○議政府贊成鄭矩辭以風疾也  上許之仍賜內藥命典醫監治之
34권-태종-17년-8월-10일-1문단
○癸巳命戶曹各品科田及寺社田地量宜移給且戒其勿破丁以紊田制
34권-태종-17년-8월-10일-2문단
○司憲府劾執義權尙溫尙溫爲內資尹時方有酒禁速客二三人及上妓等會飮于本寺至是憲司劾之尙溫答曰其上妓非予所喚乃掌令金　爲直館時會飮於監察房因而率來妓也於是掌令金　及監察等皆避嫌不仕事聞  上命刑曹推核以聞掌令李賀與尙溫有隙欲不與同官主謀而劾之
34권-태종-17년-8월-11일-1문단
○甲午遣宦者金龍奇于咸吉道都巡問使馳報安邊府南川雨水漲溢漂沒五戶溺死者三十  上命龍奇曰安邊守雖驟雨使人急救之可也且宜川文川之守已熟之穀宜急收穫都巡問使亦宜督令收穫皆不慮焉而失其事機汝往諭此意取安邊宜川文川郡守之招二來
34권-태종-17년-8월-11일-2문단
○日本國三州剌使使人來獻土物  上以其所獻賜知申事趙末生四星角一鍍金酒旋子一藤箱一右代言河演左副代言金孝孫右副代言元肅各黃角一酒旋子一箱一式代言尹思永同副代言崔府各黃角一酒旋子紫硯及筆又賜內速古赤等
34권-태종-17년-8월-12일-1문단
○乙未  上王行秋夕祭于  健元陵  上迎  上王于東郊設宴賜酒饌于大小臣僚宴罷兩  上觀放鷹妓樂前　賜兵曹判書金漢老光祿卿權永均鷹各一連
34권-태종-17년-8월-12일-2문단
○囚知端川郡事金慮遐于義禁府初慮遐受姜淮仲差遣按問張蘊所犯慮遐迎淮仲意羅織蘊罪報曰蘊領兵彼土入歸不來至是問蘊則蘊曰以境內禾穀形止及雜事行審事附近地面暫出慮遐不待吾行而還歸妄報以聚兵不下於是命囚慮遐對正慮遐夜逃乃囚當直都事李文幹令義禁府窮推拘執
34권-태종-17년-8월-12일-3문단
○金贇吉之子何上書略曰臣自少時與妻父張合同居父之科田以恤養食之臣年已十八蒙  上恩受八品職戶曹准職給科田餘田欲許他人閔甚臣年未滿二十乞給以恤養若恤養害於公則妻父只受科田五結乞於妻父科田移給代言河演以啓  上曰田制不可毁也若贇吉有功於國家其子孫雖食之無傷也移給妻父之說是何法歟卿等何不察是非而啓之乎仍命承政院議恤養便否趙末生曰立法之事不可以臆說啓之請下主掌官議之命下六曹擬議
34권-태종-17년-8월-12일-4문단
○議元尹爵秩  上曰大君元尹之名何以名之是皆予之出也然今正宮旣有世子世子亦有子又有三大君矣若無世子與大君則元尹果限其職乎是誠不通也予之此言非厚於元尹也乃通論也此事曾與河崙李叔蕃黃喜議之崙已物故叔蕃在貶所遣禮官問于黃喜可也自古帝王正宮無後者非一漢唐亦有宮人之子爲君者若只有元尹則大位孰得而有之耶李氏社稷開國之初立法之始不可不慮卿等宜加詳察考其古例以定今也元尹序於摠制之下其可乎哉乃遣禮曹正郞李宗揆問於平安道都巡問使黃喜
34권-태종-17년-8월-13일-1문단
○丙申命議政府六曹議待朝廷出來張內官便否甲山僉節制使鎭撫孟玉來告曰今月初一日東良北地面出來中國內官張信使送人睦好里大等六名距甲山四日程加舍洞口子來到語曰張大人以良馬交易及馬料靑石礪覓歸事軍馬率領欲於今月晦時出來甲山郡若張大人入來許接與否何以區處命議政府六曹同議啓曰磨遷來住張內官若牛馬交易及馬糧請乞依憑境內入來則口子把截人等當語之曰如有  聖旨而且有國家之命則可以許接無  聖旨而許接不可也　或强入僉節制使使人語曰大人無  聖旨而越境不可予亦無  殿下之命而私相交接不可僉節制使毋現身進退但略備酒肉且將米豆各十餘斗遣可當人贈遺仍語曰是吾分裏物也若又請率來人馬糧料當應之曰國家米豆雖一斗一升爲人臣者不可擅自出入擧義答了城子不　{輕}守護臨機應變卽命兵曹書二件一件送于平安道一件授孟玉送于咸吉道
34권-태종-17년-8월-13일-2문단
○刑曹推權尙溫金　及監察等罪以聞留中不下
34권-태종-17년-8월-13일-3문단
○召掌令李賀出就職
34권-태종-17년-8월-15일-1문단
○戊戌  上詣  健元陵行秋夕祭
34권-태종-17년-8월-16일-1문단
○己亥饋啓事諸卿諸卿皆起進前賀曰  上至誠事大國家無事臣民之福也  上曰予以否德極　　　以事上國往事如此來者難知誠若小虧　必生矣可不畏哉
34권-태종-17년-8월-16일-2문단
○賜判府事李原鷹一連
34권-태종-17년-8월-16일-3문단
○下刑曹判書權軫于義禁府義禁府啓軫爲全羅道都觀察使有濟州盜繫獄囚者罪應蒙宥不放滯獄請軫及其時濟州牧使吳湜判官車有幷下本府鞫問其由  上曰毋言之以如此之事忍囚大臣歟提調李原曰  上敎然矣然右盜本六人二人在逃二人在獄致死二人蒙  上恩放免其時放出則二人亦不死也是臣等所以敢請也  上曰罪之　{輕}重照律以聞予固處之案制書有違律  上曰有罪何用更囚原等啓曰下府取招可也  上從之翼日釋之湜有　等贖杖六十
34권-태종-17년-8월-17일-1문단
○庚子御便殿視事  上謂柳廷顯等曰歲在丙申旱氣太甚卞季良以圓壇祈雨陳言上書辭甚懇切予以悶雨之至聽從其請今見三國史以諸候而行圓壇祭者非是季良對曰前朝行圓壇祭其來尙矣前朝亦豈無考歟當其旱甚祈天禱雨臣意以爲然矣  上曰予　見三國史諸侯而行僭禮者莫不以爲非矣且魯之郊　聖人非之自古以來下行僭禮而見是於經史無有矣予雖當旱祈雨而予意非謂祈雨則天必下雨也當旱祈雨已有成法不敢恝耳不知而妄作之事則已矣知其非是則雖一毫而勿欲爲也金漢老對曰臣等亦欲如是而已
34권-태종-17년-8월-17일-2문단
○遣禮賓少尹卞季孫于江原道都觀察使李伯持報自本月初五日至八日大雨且風陸地水溢三十里通川民戶漂流者五溺死者男女共十五又高城浦泊立軍船二　爲漂流大木衝突而破軍人十口溺死又淮陽任內長楊縣三戶漂流二人溺死  上怒曰通川郡守姜自明當大雨不能預移水邊民戶高城浦萬戶不能預結兵船以致人命溺死皆無奉法之意命遣季孫按問之
34권-태종-17년-8월-19일-1문단
○壬寅命司憲府禁無牌鷹子雖闕內鷹子無牌則論臂鷹者之罪
34권-태종-17년-8월-20일-1문단
○癸卯以柳思訥爲咸吉道都巡問使權蔓爲慶尙道兵馬都節制使司憲執義成　啓曰柳思訥曾受慶尙監司之職旣請罷之今又除巡問之任臣等竊謂未便  上默然良久待六曹出敎代言等曰執義啓事時予之不言卿等知之乎予性急六曹在時發言則有極言之弊故不敢言耳憲司何以啓此等事乎思訥爲監司時請罷之及除摠制之職不言至除巡問使又請罷之其故何耶然是亦言官之所當爲也予之不言由有然焉自今有啓如此者事予必黜而不答卿等試知之思訥以知申事贖杖而流之罪亦足矣有罪罪之改過用之豈私心哉爲代言時予或燕居接見待之親信親信之人不用何爲曾經知申事者皆用之不次他皆入於六曹若思訥擢用於判書則憲司亦如之何予之用功臣者爲國家也雖非功臣有用之才予必用之捨如此之人又用何等人乎毋以予之言言之卿等私言之　執義知之趙末生等曰  上敎大是臣等亦以執義爲非有罪罪之遷善用之豈敢有一毫私哉  上曰予不能善善而惡惡耶予實善善惡惡也
34권-태종-17년-8월-20일-2문단
○以閭延屬江界差翼千戶二員兵曹啓閭延千戶等以權差不顧生理長年防禦難堪其苦乞以此郡屬江界道中翼千戶二員差下何如  從之
34권-태종-17년-8월-20일-3문단
○差萬戶于慶尙道多大浦兵曹據水軍都節制使呈啓多大浦在左右道中央倭賊相望要害之地宜泊立兵船差遣萬戶  從之
34권-태종-17년-8월-20일-4문단
○命詰典醫注簿朴允德檢校漢城尹楊弘達  上嘗以十七日灸關外穴至是下問其時不啓方書中禁忌之由將下獄傳旨代言等曰弘達與允德細推後囚之仍問允德曰方書有針灸後切忌以水灌手足之語何不曾啓及今下問乃啓之乎允德不能對問弘達曰曾於宮主之病爾不見方書進大毒之藥上氣不能嘔逆幾死復生今宜灸小指次指間而誤灸次指中指間又不啓禁忌是何心哉弘達對曰宮主之病豈不見方書誤灸穴則臣從銅人經圖灸之不與方書　考則誠有罪進藥之事臣所未知不啓禁忌則臣老且病未卽詳審臣實有罪  上曰弘達  太祖根隨者也允德沔城君韓珪女壻也壻則無宥例然皆原之自今毋更若此弘達等感泣
34권-태종-17년-8월-21일-1문단
○甲辰殞霜凡三日
34권-태종-17년-8월-22일-1문단
○乙巳遣大護軍池含于咸吉道傳旨都安撫使李之實曰龍城城子造築已赴役則今秋畢築若不赴役則都安撫使與鏡城節制使黃象率前去地理李良一於富家狄時原間擇城子可築處以龍城城子造築軍量宜加數抄出設木柵城置慶原府盖內官張信欲於古慶源設衛故先設木柵置府使張信聞之也
34권-태종-17년-8월-22일-2문단
○朝廷指揮李敏至鏡城節制使黃象不納象馳報云李敏等十餘人奉  皇帝　書來曰某等奉  聖旨至海陽參散等處捉海靑鷹子事來矣可供辦給馬入送象答曰吾守邊境豈可擅自納人乎敏等曰有  聖旨敢禁入乎象又對以雖奉  聖旨然無吾國王據  聖旨許入之命何不堅拒敏等乃還  上曰象之應對正合事理
34권-태종-17년-8월-22일-3문단
○　司僕寺馬草用進士安進陳言也
34권-태종-17년-8월-22일-4문단
○金銀錢穀出納文字用勘合法戶曹啓本朝京外官金銀錢穀出納文字只用着署踏印奸巧之徒僞造官文盜用錢物自今依中朝法制着署踏印後勘合施行移文京中各司則勘合文書無時相考外方則都觀察使傳書謄錄將本文還送于曹字　相考  從之
34권-태종-17년-8월-22일-5문단
○內資寺獻紗綾各三匹以蠶室所獻之絲織之世幷獻鄕眞絲所織段子一匹賜知申事趙末生
34권-태종-17년-8월-22일-6문단
○定行幸扈駕軍士命自今門外行幸內禁衛節制使一內衛侍節制使一都鎭撫一司禁四駕前駕後甲士內禁內侍衛前例外其餘毋得隨駕
34권-태종-17년-8월-24일-1문단
○丁未觀放鷹于東郊賜六代言酒肉仍命留敎場迎駕
34권-태종-17년-8월-25일-1문단
○戊申慶尙道都觀察使朴習罷宜寧縣監成蹊職贖杖一百以大雨時水邊已刈禾穀不使收入漂流故也
34권-태종-17년-8월-25일-2문단
○禮賓少尹卞季孫復命啓通川高城淮陽水損及高城浦萬戶辛惟善不能預備結置兵船致令破毁軍人溺死等事命刑曹以惟善依律論罪命戶曹曰無知之民或居水邊如有暴雨水溢則未免溺死備細訪問來春移置
34권-태종-17년-8월-25일-3문단
○以忠淸道水軍都萬戶金希鏡爲慶源都護府使初郭承祐爲兵馬使與野人戰敗居民流離鞠爲茂草  上思欲復古難其人臺諫六曹僉曰希鏡可  上曰予未知其爲人姑使就職
34권-태종-17년-8월-25일-4문단
○工曹上收金銀之策每歲貢獻黃金一百五十兩白銀七百兩採取則勞民費財而所獲甚少以有限之物供無窮之費難矣收　{斂}之法採取之方略陳于後一安東金海泰川遂安安邊旌善　其他貢歲定其額一外方各官酒食之器令監司收送于曹一富　{商}大賈令攸司定數收納乃給其價一大小臣僚勿論時散定數納曹酬之以直一更令各道監司嚴搜神祠所設之器一令京中僧錄司外方監司收金銀鑄佛造　　于寺院者一以金銀寫經塗佛者痛禁違者贖以金銀一濟州之民多畜金銀以全羅道米穀布貨給價以收奉敎除富　{商}大賈及各品金銀鑄佛造　收納事外餘皆  依允
34권-태종-17년-8월-26일-1문단
○己酉大風暴雨
34권-태종-17년-8월-26일-2문단
○忠淸禮山等處雨雹
34권-태종-17년-8월-26일-3문단
○命吏曹還給權緩職牒
34권-태종-17년-8월-26일-4문단
○囚護軍金孝誠從義禁府之啓也孝誠金慮遐之族也慮遐前此恒寄食於孝誠之父判府事南秀家自端州被執而來孝誠備饌迎於中路今慮遐在逃故囚之盖疑其匿慮遐也四日而釋之
34권-태종-17년-8월-28일-1문단
○辛亥京畿仁川地面雨雹損傷禾穀
34권-태종-17년-8월-28일-2문단
○議臧獲公文柳廷顯啓曰私處奴婢公文成給已有定議而不果臣請爲之逃奴婢之事亦且煩劇貪人至以限年未呈爲逃亡暗成文案訟者頗多誠不可也請定限年若限辛丑則遠矣請限以壬申年  上曰公文可成給不可定數若定數則人人不肯從之然議得以聞予從卿等之計卞季良曰若不成公文則已如欲成給必須定數國家錄籍給之不限其數而一家奴婢或多至千餘口則後來何觀多不過百五十爲數  上曰卿言是矣然不可定數雖有千餘口者有子孫必分之雖無子孫者使孫收養中分之則必無餘數但此意微示之可也雖定數入於公者必無矣且此言勿露仍敎臺諫曰爾各言其志掌令李賀曰不可不定數但卞季良曰百五十口爲數臣以此數爲少也約二百口則可也百五十口則臣亦缺望臣之奴婢亦有二百餘口  上不答賀以己私敢言  上前不以爲愧識者鄙之六曹啓奴婢公文成給可也而定數則不宜傳旨曰勿露定數之言成給可也且多奴婢者雖分於子孫一族而餘數不可不知
34권-태종-17년-8월-28일-3문단
○有寺奴殺主僧　等杖之金孝孫啓曰寺奴殺僧事照奴婢殺主之律乃陵遲也然係宥前事何如  上曰不可以私奴譬也豈至陵遲　宥前乎趙末生曰此實私奴婢也  上曰非私也住持相　{遞}使用不可謂私也正與官奴婢同官奴殺其主者無律乎對曰無此律也但有雇工人部民之律  上曰降等以罪蒙宥則不宜也赦者十惡外也只杖一百則適宜也趙末生曰律無正條則奏聞斷決亦律文所載也  上曰杖之
34권-태종-17년-8월-29일-1문단
○壬子以喬桐江華水軍所受之田八百餘結屬　儲廣興兩倉從戶曹之啓也  上曰古者使此輩移接防禦給田優待今也京畿及外方皆定數軍獨此水軍給田未便
34권-태종-17년-8월-29일-2문단
○命戶曹還給右副代言元肅科田  上曰黃丹儒朴松庇子孫相爭奴婢三省誤決屬公肅爲辨正都監官員決絶得其正也
34권-태종-17년-9월-1일-1문단
○九月癸丑朔憲司府上　{疏}　{疏}略曰私賤依曾受敎旨公文成給今丁酉八月二十九日以前已接狀未畢決公私賤訴良大小員人相訟奴婢限朔決絶今年二月初六日以前奴婢之事於時得者給之已曾受敎而奸詐之徒或稱逃亡或稱無隻假決亂雜呈狀斷訟無際已前相訟奴婢旣皆勿問是非而中分今二月初六日前時執婢奴亦許勿問是非時執者不動給之逃亡私賤辛丑年已後始接狀推考然年久之事分揀實難累月不決誠爲未便凡逃亡奴婢壬申年已前勿許推　壬申年以後逃亡之事許令接狀推考以斷訟事奉敎壬申年已前逃亡私賤勿許推考其中時使用奴婢中同腹三四寸現存者及雖無同腹三四寸當身現存役使明白者許令推考辛丑年前逃亡勿許推考若其相訟之事今丁酉九月初一日以前時得決者給之無前決者則時執不動
34권-태종-17년-9월-1일-2문단
○刑曹啓昏迷誤決官員外受贈誤決知非誤決情狀現著者及妄稱誤決飾辭强辨亂法瞞官者今後勿許收贖依敎施行以徵後來  從之
34권-태종-17년-9월-1일-3문단
○戶曹詳定赴京使臣衣服之數正月二月七月十二月使副使十二升以下麻布團領四苧布裏衣四汗衫五從事官十升以下麻布團領三苧布裏衣三汗衫四打角夫押馬養馬理馬九升以下麻布團領二苧布裏衣二汗衫三從人七升以下麻布衣二苧布裏衣二汗衫三三四五六月使副使十二升以下麻布團領六苧布裏布六汗衫七從事官十升以下麻布團領四苧布裏衣四汗衫五打角夫押養理馬九升以下麻布團領三苧布裏衣三汗衫四從人七升以下麻布衣二苧布裏衣三汗衫三  從之
34권-태종-17년-9월-2일-1문단
○甲寅命還給徐選李　德{李明德}韓承顔職牒與科田臺諫以爲不可  上曰昔者論罪之時人之所見各異豈有罪乎然欲改分揀故不得已論罪耳
34권-태종-17년-9월-2일-2문단
○命司憲府囚前知春川郡事李續于典獄初  上命卜者盲人池和求丁亥以上生男八字推　以聞和到續家問子八字續曰何故問之和曰是承  命也續曰吉禮已畢又有宮主乎若以權宮主之女結婚則吾有子矣若宮人之女則吾子亡矣吾不欲如此連婚也和以續言聞  上曰續之家門本不正予亦不欲連婚然續之言甚不恭乃下獄問之先是續之姝未河逈之女金化縣監柳復中之妻也與五寸叔金士文私焉故有家門不正之敎也續爲人倨慢貪暴凡言辭擧動爲人嫉惡
34권-태종-17년-9월-2일-3문단
○定嫡庶子封爵之法禮曹啓永樂十年五月日議政府受敎內卽位之主宮人所出許爲正尹永樂十二年正月日府受敎內卽位之主嬪　子封君宮人子爲元尹親子及親兄弟之嫡室諸子封君良妾長子爲元尹衆子爲副元尹爵品定限受敎今考古制自周及宋以至前朝卽位之主嬪　及宮人之子封爵不限其品親子及親兄弟之嫡庶諸子亦以公侯爵差等封爵不限其品在前受敎不考古制自今卽位之主嬪　及宮人之子封爵親子及親兄弟之嫡庶子孫一依古制不限其品親兄弟之賤妾子孫及女孫一依在前受敎許爲正從四品  從之
34권-태종-17년-9월-2일-4문단
○杖李續一百廢爲庶人遠方付處司憲府啓曰贖妄言其子物故欺罔  天聰其心不測法必當刑以懲後來仍請加刑鞫之  上曰續告實又何刑焉執義成　曰不敬之罪則已服招矣其不敬之心宜加刑鞫問  上曰推其言其心可知矣仍謂啓事諸卿曰續有子予欲嫁宮人之出使人問其生甲續曰吾子已死矣若權宮主之出則吾子生矣不書生甲以入是何心哉一邊雖賤一則人君續欲不干王室之心何哉是以命司憲府推之諸卿對曰大不忠矣不意爲人臣而有如此者乎司憲府又請治李續大逆之罪  上只令杖一百廢爲庶人趙末生金孝孫等啓曰續罪干大逆大逆之人夷三族擧國臣子孰不欲誅之降等大過大臣法官必當更請雖不依律罪之請又籍沒家産外方安置  上曰卿等之言然矣然以兒輩事誅人予豈欲哉卿等更議以當於理者啓之尹思永元肅曰前所啓合理河演曰大逆之律何至大降法者萬世之公共也除他事斬續何如末生等與演言同  上曰予不忍斬演曰不忠之人得保首領爲庶人而留于京師臣等未知其可也　安享家産則後來何觀有罪罪之欲其戒後也人臣之罪莫大於不忠乞流于遐方不聽
34권-태종-17년-9월-2일-5문단
○司憲府又上言曰人臣之罪莫大於叛逆叛逆之罪天地所不容  宗社所不赦非  殿下所得而私也竊謂人臣陰畜異志當且求情而痛繩以法李續叛逆之心已著於事迹宜當按律明正其罪  殿下從末　只杖一百廢爲庶人此非惟臣等之痛憤抑亦天地神人之所共憤也願  殿下斷以大義　{明}置於法以懲不恪司諫院亦上　{疏}請罪命遠方付處
34권-태종-17년-9월-2일-6문단
○臺諫交章請李續之罪曰臣等前日以續叛逆之罪具　{疏}以聞得蒙兪允然臣等以謂叛逆之罪法所當誅不可　{輕}宥且爲惡者雖陷穽在前斧鉞加頸無忌憚而爲之釋此不誅後來何鑑願  殿下將續叛逆之罪按律施行以懲不臣之心公道幸甚  不允
34권-태종-17년-9월-2일-7문단
○以司憲府啓淮陽府使金士文執來鞫問初士文在衰　之中而於甲午年庚申日往續家與續及復中夜飮且與柳復中妻河氏爲柶戱及曉士文謂續曰復中叱我曰淫吾妻至是續適囚繫憲司汎問續曰汝家門有不美事知之乎否其悉言之續曰不美之事豈有他哉但士文私復中之妻耳於是憲司請士文之罪事關亂常職牒收取執來鞫問  從之
34권-태종-17년-9월-3일-1문단
○乙卯  上奉  上王涉廣津觀放鷹于慰要城夕次石島宿焉
34권-태종-17년-9월-4일-1문단
○丙辰  上奉  上王至禿音浦觀放鷹晝停于中良浦世子詣行殿  上以未寧且以禾稼未穫乃還是行也禁京畿支應只令司饔供辦
34권-태종-17년-9월-5일-1문단
○丁巳命築觀天臺禮曹據書雲觀呈啓古者天子有靈臺以候天地諸侯有時臺以候四時以望　　宜遵古制築臺以候天文  從之然事竟不行
34권-태종-17년-9월-5일-2문단
○禮曹啓駙馬諸君封爵依前例序於功臣諸君之例  從之
34권-태종-17년-9월-5일-3문단
○禮曹上  先王忌晨齋陪祭之法啓曰議政府六曹不得進於  宗廟五室忌晨齋有違臣子追慕  先王之義令議政府一員禮曹一員進焉  太祖與  神懿王太后忌晨齋則領議政以下至　贊及六曹判書偕進  從之
34권-태종-17년-9월-5일-4문단
○囚咸吉道都巡問使姜淮仲義禁府啓淮仲誣張蘊領兵越入彼土之罪故也
34권-태종-17년-9월-5일-5문단
○命義禁府執全羅道都觀察使首領官崔進誠及兵馬都節制使首領官沈龜麟以來從兵曹之啓欲推公事稽留之故也柳廷顯曰此事稽留有由然矣臣聞節制使馬天牧曾隨觀察使鄭耕之父地者也耕每辱天牧天牧亦且不屈此兩人大有隙也凡於公事互相推移俱不致意至有遲緩之失臣謂此事亦以此也此兩人勢不相容矣  上曰何乃如此兩人實有罪矣予曾敎京中執囚者毋脫笠自外執來者毋項鎖此兩首領官不可用以此例趙末生曰宜項鎖執來  從之初兵曹承敎行移于全羅道都觀察使曰安馬島留在馬匹數與牧馬處便否審檢以聞鄭耕承此移文天牧天牧托故廢閣耕亦不以聞至是按問照律龜麟以文字稽程杖八十進誠以應奏不奏杖八十　吏典爲首　一等杖七十命皆勿論還就其職
34권-태종-17년-9월-5일-6문단
○平安道吹鍊黃金百五十兩以獻
34권-태종-17년-9월-7일-1문단
○己未以李原爲議政府贊成李從茂判右軍都摠制府事尹坤議政府　贊鄭鎭右軍都摠制柳琰判漢城府事申商工曹　判朴習司憲府大司憲徐選忠淸道都觀察使禹均慶尙道都觀察使曹洽平安道兵馬都節制使復以李明德爲左代言
34권-태종-17년-9월-8일-1문단
○庚申虹見
34권-태종-17년-9월-9일-1문단
○辛酉遣右副代言元肅賜　于成均館兩議政以下諸館閣提學合坐成均館試生徒以律詩也酒百甁魚肉具焉
34권-태종-17년-9월-11일-1문단
○癸亥命姜淮仲自願付處張蘊贖杖八十徵燒埋銀給付被殺人家以義禁府啓張蘊坐枉刑殺人淮仲坐失入人罪也定平都護府使洪理亦坐聽從淮仲指使織成蘊罪贖杖八十
34권-태종-17년-9월-11일-2문단
○命兵曹囚正言李審家奴左正言李審入闕門把直甲士不納其根隨審執甲士之奴囚之都鎭撫谷山君延嗣宗等啓曰曾降敎旨於五六品本無根隨把門甲士不納根隨其任也今審以執法之官違敎率入非矣而又擅囚禁軍之奴請罪之乃有是命
34권-태종-17년-9월-12일-1문단
○甲子定命婦封爵之式吏曹啓曰宗室正一品大匡輔國大君妻三韓國大夫人輔國府院君妻某韓國大夫人從一品崇祿諸君妻某韓國夫人正二品正憲諸君從二品嘉靖諸君妻二字號宅主正三品通政元尹從三品中直正尹妻愼人正四品奉正副元尹從四品朝散副正尹妻惠人功臣正一品左右議政府院君妻某韓國大夫人諸府院君妻某韓國夫人從一品及正從二品諸君妻二字號宅主已上皆下批文武正從一品妻在前郡夫人改貞淑夫人文武正從二品妻在前縣夫人改貞夫人已上吏曹依前例僉議給牒  從之
34권-태종-17년-9월-12일-2문단
○以孝寧大君補  忠寧大君[今上諱]誠寧大君*??皆爲大匡輔國依前大君福根推忠　贊靖亂定社功臣輔國奉寧府院君石根崇祿府院君*??正憲敬寧君　正憲恭寧君元生嘉靖義平君　生嘉靖順平君碩昇　皆爲朝散副正尹*??　  上之側室之子元生　生  上王側室之子也又以淑懿翁主鄭氏敬淑翁主沈氏敬寧翁主成氏皆爲三韓國大夫人敬寧君妻金氏爲敬愼宅主恭寧君妻崔氏爲恭愼宅主
34권-태종-17년-9월-14일-1문단
○丙寅司憲府上　{疏}請左正言李審右正言羅有綬罪以審擅囚把門甲士之奴有綬嘗爲監察道見副司直李柱過  宗廟不下馬旣執之而不告本府擅放故也命有綬勿論仍釋審奴
34권-태종-17년-9월-15일-1문단
○丁卯政府六曹奉  旨議慶源都護府可行事件一頃將人民約一千戶入居其地以原居流移人民刷入又於安邊以北自願人民爲先調出先運三四百戶入居其初年以國庫米穀給種子口糧　不失農業全　租稅以待復盛一咸興以北各官鄕吏約二十戶刷出入居一將北靑以北各處散居各司奴婢四五十口定爲官奴婢一定留防軍五百名以實防禦先將鏡城留防軍二百名內除出一百五十名分定赴防一千戶四人從他例敎下別差百戶十屬吉州左翼一兵馬使軍官因前額七加定三人一自慶源至龍城各站依前排置站吏則因前淮陽雍丘時原富家等四站之吏靑州以北各站吏量宜除出入居一兵馬使　祿及軍官從人糧馬料先將鏡城倉米穀題給幷皆  從之
34권-태종-17년-9월-15일-2문단
○命玉川府院君劉敞如原州覺林寺先是  上爲資薦  皇考  皇　冥福成華嚴經至是覺林寺告成乃送是經且授敞內香及　{疏}設法會以落之
34권-태종-17년-9월-15일-3문단
○京畿右道水軍僉節制使尹夏遣人獻馬賜伴人依一
34권-태종-17년-9월-15일-4문단
○刑曹上省囚之法啓曰各司囚人之奴或以一時忿怒或不報于曹直囚磨房不無寃獄今後各位齊坐議論罪狀　{輕}重移文本曹更議囚禁以省獄囚  從之
34권-태종-17년-9월-16일-1문단
○戊辰霧
34권-태종-17년-9월-16일-2문단
○上奉  上王觀放鷹于東郊
34권-태종-17년-9월-17일-1문단
○己巳以鄭津判安東大都護府事曹備衡慶源等處兵馬使兼判慶源都護府事
34권-태종-17년-9월-17일-2문단
○命濟生院救療典獄署囚之從禮曹之啓也
34권-태종-17년-9월-17일-3문단
○初定  太祖及  神懿王太后忌晨原廟之祭卞季良嘗爲詳定所提調議於禮曹曰  太祖及神懿王后忌晨只設齋於佛祠闕祭於原廟不可欲上啓目請祭  文昭殿　議許稠不可判書　眉壽詳定所提調李　依違季良强之乃上啓目知申事金汝知沮之不得行至是季良上言乃行之
34권-태종-17년-9월-18일-1문단
○庚午命停平康等處講武初贊成李原兵曹判書金漢老等議啓講武時驅軍之數  上曰予欲陪  上王講武何如原曰若已白於  上王則當奉以行漢老曰  上王久在深宮而累日在草地則恐體氣未寧然不可負言宜奉  上王以行漢老等私相謂曰以  上體爲恐者非實辭也某等之意但以驛馬之弊也雖加百匹亦不有餘其他支應等事亦可慮也至是停之
34권-태종-17년-9월-18일-2문단
○大護軍池含來自咸吉道含以都巡問使柳思訥之言入傳傳旨于都節制使曰童林城基領軍馬入歸聲言來春農作且名以城子修補四方作標使軍士品從氷凍則一二日拾石此虛張復立慶源之聲欲使內官張信知也
34권-태종-17년-9월-19일-1문단
○辛未定  文昭殿兩位忌晨儀禮禮曹啓奠物及酌獻禮度獻官等第　依有明日別祭例獻官祭服用白布衣紗帽角帶停奏樂  從之
34권-태종-17년-9월-19일-2문단
○司憲府請罷禹均都觀察使之任  不允召掌令柳濱問禹均被劾之故濱啓曰均爲密陽府使時戶長得良道內稱爲善人而狂法殺之又曾任永川善山諸郡而亦皆殺人監司一道之大任也無民望而復歸是道不可故劾之  上曰均之所爲予亦聞之矣以所司而聞是言劾之然矣然均累遷官職而曾不彈劾今當受命發行之日乃劾問何也於所司必有陰告之者伊誰聞之而先發言也對曰前日掌令李賀聞諸朝啓而發也召賀問之賀曰所司圓議公事死且不言然  上問之君父之前何敢隱匿焉臣朝啓後聞於大司憲朴習  上曰疑其奸詐之徒所爲習今爲大司憲故發是言也乃召禹均發行習自慶尙道監司見代而來未上官故言於賀耳未幾朴習等上言臣等竊謂監司之任宣  上德而慰民生也苟非其人民受其害　慶尙一道比他道爲巨而監司之選尤不可不重禹均曾於是道善山永川密陽金海爲治之日處事苛急用刑無度肆其暴　之氣人有小過輒加重刑皆致殺傷其邑人民罔不憤怨深懷鬱　由是一道之民擧知其虐而今又觀察其道則臣等竊恐慶尙之民再蹙　而　心也安能宣  上德而慰民生乎且曾降敎旨非法殺人永不　用伏望  殿下更擇可人以代其任不聽
34권-태종-17년-9월-19일-3문단
○宗貞茂及其弟管領貞澄使人獻禮物
34권-태종-17년-9월-21일-1문단
○癸酉召尹向于坡平時向得罪付處  上謂向之妻弟吏曹　議洪汝方曰予使盲人池和具上大護軍子之年甲以聞和書向子之年甲以來予徵前日李續之言使和勿露此言然向聞予言雖水火猶不避也且聞向誠欲婚姻也可急召之
34권-태종-17년-9월-21일-2문단
○罷內贍少尹金　司憲監察李繼長職以綿子出納錯誤斤兩故也
34권-태종-17년-9월-21일-3문단
○命護軍金孝誠就職
34권-태종-17년-9월-22일-1문단
○甲戌刑曹上奴婢公文規式一職姓名年貫四祖奴婢根脚接處一各品至庶人單字呈日定限一京外奴婢所居處都目狀及本主陳省定限一單字內汎濫幷錄條條論罪一各司奴婢刷卷色磨鍊成籍寺社奴婢近年都官已曾立案成給右二件奴婢勿令公文成給  從之
34권-태종-17년-9월-23일-1문단
○乙亥下平安道別牌羅仁　鄭得良于典獄鎭撫啓仁　等入直逢點後被甲歸家故也俱贖杖一百
34권-태종-17년-9월-25일-1문단
○丁丑觀放鷹于東郊
34권-태종-17년-9월-25일-2문단
○咸吉道都巡問使柳思訥上書書曰慶源一邑陵寢所在爲守禦者固當效死勿去歲在庚寅撫馭失道適犯其怒腥　之俗一入其境遂使  陵寢未安邊鄙空虛興言及此誠可慨念幸今天誘  宸衷復建玆邑其便宜條件設施之方條列于後一慶源人物散處各官勿論軍籍現否一皆推刷勒令移置其有自願者限三年復役一慶源土地沃饒乞依六典初墾收租之法初年全除次年　半三年三分之一四年四分之一至五年全收一公須衙祿及彼人支對之需亦不可無以鏡城之田五千餘結內一千結所出收納慶源一半以米收齊以爲供億之資一半皮穀收納以爲明年種子之備一諸道諸州公處奴婢避居北靑端川吉州鏡城等地面者與淨業院奴婢居此道者一百九十五戶推刷屬于慶源又以吉州奴婢四十八口屬于慶源一彼人所須　醬最重願將末醬豆一百石及附近諸州　稅皆入慶源每年合醬以給以　其利  從之
34권-태종-17년-9월-26일-1문단
○戊寅命賜尹向揚　等告身及科田
34권-태종-17년-9월-26일-2문단
○司憲府上　{疏}其略曰公私相訟奴婢九月初一日以前爭訟永斷京外公私賤訴良奴婢無定限決訟無際今月初一日以前公私訴良未畢事勿問是非皆屬補充軍已曾從賤後其日以前誤決未呈者一禁奉敎依允其已曾從賤後今年九月初一日以前誤決未呈勿許禁斷依曾降敎旨以決絶度數決之
34권-태종-17년-9월-28일-1문단
○庚辰  上率世子講武于近畿夕次梨浦
34권-태종-17년-9월-29일-1문단
○辛巳驅迷原東西山世子馳射獐墮馬  上召問之仍宿於迷原坪遣人薦禽於  宗廟
34권-태종-17년-9월-29일-2문단
○遣內官申以熙獻鹿于仁德宮傳旨曰明日欲還渡梨浦諸臣皆請留  上使世子兩大君傳旨曰今日體氣未寧思欲近京城而留宿李原等請召醫員楊弘達  不允
34권-태종-17년-9월-30일-1문단
○壬午賜金漢老馬一匹
34권-태종-17년-9월-30일-2문단
○咸吉道都巡問使柳思訥獻採金百九十兩思訥報孟哥帖木兒遣人欲率去鏡城接李大生等五人命守禦官據法禁止
34권-태종-17년-9월-30일-3문단
○是月杏華
34권-태종-17년-9월-30일-4문단
○大內多多良道雄使人獻禮物求大藏等經
34권-태종-17년-10월-1일-1문단
○冬十月癸未朔賜京畿都觀察使睦進恭表裏又賜經歷李文幹　衣  上曰予誤行講武軍民豈無蹙　者明日當還
34권-태종-17년-10월-3일-1문단
○乙酉還宮
34권-태종-17년-10월-3일-2문단
○命收火者梁自山職牒於所居咸昌宮定役以犯不敬之罪也
34권-태종-17년-10월-3일-3문단
○前刑曹判書安騰卒騰竹山人政堂克仁之孫操心質直臨事好義有吏才歷知申事再爲慶尙道都觀察使皆有聲續及卒輟朝三日謚貞景無子
34권-태종-17년-10월-4일-1문단
○丙戌賜六代言醫員注書馬各一匹以隨駕之勞也
34권-태종-17년-10월-4일-2문단
○司憲府復請罷禹均觀察使之任　{疏}曰禹均嘗任密陽逞其怒氣戶長得良通引若老學生金粹妾學生金乙富婢皆因刑以死且金海記官仁義永川善山之民各一亦枉刑以死一道共知當均發京之日本府劾問均答曰無一人致死其心之不直如此臣等竊復惟念均任一郡其爲殘忍若是其甚豈可授一方之專制乎非法殺人永不　用載諸敎旨不可毁也伏望收其職牒終身不　以爲後日濫刑者之戒
34권-태종-17년-10월-4일-3문단
○司諫院亦上　{疏}曰切謂監司之任受命分憂專制一方民生休戚係於一身必擇慈祥正直者而任之苟非其人民受其害禹均曾任密陽嚴酷用刑因而致死者多至四人至今慶尙之人凡言守令之暴者必先擧均均之殘暴不仁出於天性安知不如前日之嚴酷而貽害於生民也一邑受害尙可痛心　一道之民皆受其毒豈爲細故哉伏望一依前日憲司所申擇遣有名望者以爲一道之福憲司移文本道經歷推核均罪均上書自陳曾守永川善山密陽金海之時無濫刑殺人之事召正言金自怡傳敎曰汝等毋將如此之事以陳於前自怡啓曰臣等以民命爲重故敢請  上不允命均就職
34권-태종-17년-10월-6일-1문단
○戊子議政府六曹獻壽于便殿右議政韓尙敬等啓曰講武之後　臣皆欲獻壽未蒙允許臣等缺望  上曰予爲  宗廟獻禽乃行講武數日而還何以宴爲尙敬等更請曰方今年穀　稔四方無虞當此時臣子一獻壽何害於理  上許之且曰自今以後毋依此例禮曹　判許稠酒　欲再進酒稱美  上德又有厚蒙恩德之辭逼近御座反有無禮之狀諸宰相皆呵禁稠猶不退  上優待賜言謂大司憲朴習曰毋敢　劾仍命習起舞於是諸臣皆醉舞極歡而罷初左政丞朴　與沈溫言  忠寧大君之賢中外歸心宜白之使自知所以處之溫聞而不白是日  上起便諸臣皆出散坐楹外　欲與大君言溫目  大君使起避之
34권-태종-17년-10월-8일-1문단
○庚寅　于海龍山夕次抱川每場院是日雨雪夜大雨雹震電  上曰今日天變予心恐　　{明}日欲還命放驅軍金漢老啓冬日雨雪何怪請驅王方山深口等處然後還宮  上曰明日亦不晴矣今日須放驅軍  上以雷電失時欲宥獄囚問可否於六曹臺諫或曰聖德深重政事休明此雷電非有召之也然  上畏天災而恤民隱宥之亦可或曰此雷電非有召之然也赦不妄下載諸傳記不可宥也  上曰當與大臣共議之
34권-태종-17년-10월-8일-2문단
○上曰予本武種幸賴  太祖勸學之力不習射御鷹犬之事讀書登第位至承宣乃習射御鷹犬之事又春秋講武以爲成法不敢廢弛然驅軍一事實所深慮自今畿外講武決不復行往者任實泰安海州之行悔之何及畿內之行亦不欲調各官驅軍止出防牌等一千又刷如此輩一千合二千人足矣
34권-태종-17년-10월-10일-1문단
○壬辰還宮禮曹欲賀新雪  上曰惡是何言曾謂此雪爲瑞乎
34권-태종-17년-10월-11일-1문단
○癸巳大風
34권-태종-17년-10월-11일-2문단
○命停移民慶源  上曰慶源地面甚寒節制使曹備衡當與守禦軍丁三百名留守木柵待明年春和然後徙民入去可也盖恐其道途之間或有凍死者也
34권-태종-17년-10월-11일-3문단
○罷咸吉道經歷李希若職囚知甲山郡事金該尋釋之以希若及該同姜淮仲妄報張蘊罪也
34권-태종-17년-10월-12일-1문단
○甲午遣都摠制金萬壽摠制辛悅如京師賀明年正也
34권-태종-17년-10월-15일-1문단
○丁酉改平安咸吉道都巡問使爲都觀察黜陟使都安撫使爲兵馬都節制使以大護軍洪海爲唐城君以李仁種爲典農注簿仁種乃朴　家臣　家鄙事無所不掌　以仁種爲監察臺諫不署告身故左遷
34권-태종-17년-10월-16일-1문단
○戊戌命收外方各官銀器就令軍器點考敬差官考所經各官重記收取上納以備進獻
34권-태종-17년-10월-16일-2문단
○司諫院上　{疏}　{疏}論公私訴良者勿問是非皆屬補充軍之法殊爲未便請罷之  上曰前日作法之時諫官在左右默不敢言及其退議亦無可否於其間今旣作法乃出此言何也補充軍皆爲良人良少賤多於國何益朴　曰  上敎誠然不可　{輕}改
34권-태종-17년-10월-16일-3문단
○命給高陽縣接老人金連與其婦私婢內隱庄衣糧從禮曹之啓也連年百有四歲內隱庄盡心養舅故幷給之
34권-태종-17년-10월-16일-4문단
○司諫院請罷禹均都觀察使之任啓曰均曾守慶尙道數郡濫刑殺人至十餘名今又監司其道慶尙之民奚罪焉請收職牒以正其罪  上曰予曾不知均左右大臣皆曰忠直可任故初爲繕工監正以至此職今聞此事誠爲殘忍予當罷之
34권-태종-17년-10월-16일-5문단
○命戶曹具畿民之弊以聞  上語及諸郡賦役曰予常憫百姓艱苦每　　役又於春夏止留廐馬三四十匹秋冬止留一二百匹以除畿民輸納之弊然民有勞役之嘆常恐澤未及民乃有是命
34권-태종-17년-10월-16일-6문단
○江原道都觀察使李伯持使人來獻弓矢馬匹狗兒
34권-태종-17년-10월-16일-7문단
○兵曹上慶源節制使曹備衡合行事宜啓曰北靑以北別牌五十一慶源人物阜盛之間勿令番上許赴慶源防禦火　火藥量宜題給遣軍器監有能放射人一名令道內人傳習且給差備人二十名糧料又兀狄哈吾都里兀良哈支給實難米布　醬量宜連續題給  從之
34권-태종-17년-10월-18일-1문단
○庚子  上王邀  上置酒仁德宮世子宗親侍宴賜酒隨駕大小臣僚日暮極歡而罷
34권-태종-17년-10월-19일-1문단
○辛丑前左軍都總制河久卒久崙之子也席父資早貴年二十三拜代言爲人狂惑居父喪飮酒無異平昔喪未畢病卒年三十八輟朝三日謚安平一子福生
34권-태종-17년-10월-19일-2문단
○任添年崔得　李茂昌宋希璟等回自北京  上御廣延樓下設宴慰之
34권-태종-17년-10월-19일-3문단
○命每年十月啓一年雷震之災  上曰雷震之災勿令每月啓聞每十月初一日啓聞以爲恒式
34권-태종-17년-10월-19일-4문단
○戶曹請勿遣採訪使  從之啓曰今養蠶之法已盛今年蠶室修治除採訪使擇公幹人員養蠶所在守領無時點檢遲緩者論罪
34권-태종-17년-10월-21일-1문단
○癸卯命戶曹給敬寧君*??恭寧君　科田因前受而准給二百結也
34권-태종-17년-10월-22일-1문단
○甲辰司諫院上　{疏}　{疏}略曰不問良賤悉屬補充軍良賤相混實爲未便願皆從正決斷以辨良賤  上曰良少賤多詞訟煩劇今訴良事文契不明久滯未辨思欲斷訟以立此法良多賤少何害於國家下政府六曹臺諫擬議衆議未定朴　曰歷代人君或使私賤免爲良人今此法實爲便益乃以衆議啓聞從　之言悉屬補充軍
34권-태종-17년-10월-22일-2문단
○工曹上備金銀之術啓曰國家歲貢白銀七百兩黃金一百五十兩而本曹所儲不支五六年　下令各道訪其所産而未得以我朝輿地之廣山川之秀豈無所産之地哉然擇取之時勞費甚重恐爲州郡所怨故莫有明言其所者自今知國家大計者若指示其所則閑良人授之以職鄕驛吏免其本役公私賤口賞之以財以示奬勸  從之
34권-태종-17년-10월-22일-3문단
○置慶尙道　浦萬戶兵馬都節制使報　浦倭船連續到泊順風則朝夕往返不可不慮乞萬戶差下以備不虞下兵曹擬議皆曰　浦防禦最緊宜差萬戶  從之
34권-태종-17년-10월-23일-1문단
○乙巳命臺諫員入闕門率根隨一人司憲府啓臺諫五六品員無根隨或値雨雪日朝啓時以汚染之靴陞殿未便乞令率根隨一名以入  從之
34권-태종-17년-10월-23일-2문단
○復以　海道館丞爲察訪
34권-태종-17년-10월-23일-3문단
○立外方科田收租之法命兩議政擬議各品科田損實收租之事朴　請依京畿作者京中直納例從田主之自願處限五息內收納其五息外勒令輸轉者以敎旨不從論韓尙敬亦從其議  敎曰依擬議施行且依各官損實之數收租初大司憲朴習請勿收穀草  上從之至是欲復之習曰恐取怨於民  上曰一國有君臣然後有民皆欲便於民則於朝士必有不給之弊習出敎趙末生等曰無小人莫養君子此法之復行於予心已定不可改也遂命京圻科田穀草依前例收納前例實起數每十卜　草一束也
34권-태종-17년-10월-24일-1문단
○丙午罷議政府舍人郭存中禮曹正郞李宗揆職初存中與禮曹正郞李宗揆柳孟聞佐郞金孝貞兪尙智柳九思會飮於舍人司召妓存中與宗揆怒妓爲君來晩至鞭之爲君來訴于憲司憲司劾請其罪罷二人職餘勿論
34권-태종-17년-10월-24일-2문단
○刑曹啓奴婢事目啓曰司憲府受敎內九月初一日以前接狀公私訴良未畢事皆屬補充軍然其補充軍之　妹及女子嫁私奴之所生奴之本主等以吾奴子良妻幷産皆欲執持使用訴訟蜂起如此奴婢屬良無路一般賤口依相訟奴婢時執例在前使用本主不動  從之先是朴　以此啓達  上然之至是令刑曹受敎行移  上曰予思之訴良之事非一婢妾所生未明白者從正決絶其餘訴良事皆屬補充軍
34권-태종-17년-10월-24일-3문단
○申嚴死罪處決之法下旨司憲府曰生殺予奪人君之大柄非人臣所得與焉　者無恤無悔罪干大逆政府功臣六曹臺諫累次請罪第以中宮至親不忍置之於法皆流于外其後政府功臣臺諫請罪不已乃命義禁府都事李孟畛往說原州牧使權遇看守無恤使不得逃如欲自盡亦且勿禁遇誤聽孟畛傳敎之言至再使人勒令自盡予於其時下遇義禁府推核其實義禁府以制書有違杖一百失錯旨意杖七十照律以聞予以  太祖原從功臣之子只罷其職而特原之　今思之無恤無悔不忠之罪國人所共憤終必不能自保然勒令自盡實非予意方今君臣圖治之日尙有如此意外之事後日之弊誠可寒心自今犯罪雖已推當死者京外官吏不待有司奉敎依律之文而殺之者照依擅殺之律施行永爲恒式
34권-태종-17년-10월-24일-4문단
○工曹啓築城之法啓曰各道築城唯務速成不要堅固或一二年內頹落勞民費財自今築城每當農隙量力造築畢築後五年內有頹落處監役官吏依律論罪以懲不恪  從之
34권-태종-17년-10월-26일-1문단
○戊申罷沈藏庫命戶曹曰諸處祭享及各殿供上菜蔬沈藏庫未易進供來戊戌年始啓  聖殿  文昭殿  魂殿供上則典祀寺  仁德宮則恭安府  大殿則內資寺  靜　殿則內贍寺  誠妃殿世子殿則敬承府依式進供其屬沈藏庫奴婢車牛及菜田量其用度煩簡分屬先是沈藏庫於祭享及各殿供上菜蔬每年不贍以米豆易換或行移外方收　{斂}甚違設立之意至是罷之
34권-태종-17년-10월-27일-1문단
○己酉籍海島新墾田戶曹啓外方海濱海島新墾之田依六典每年踏驗作丁申報主掌官續書于籍  從之
34권-태종-17년-10월-28일-1문단
○庚戌  上奉  上王于廣延樓置酒諸宗親侍宴賜酒大小臣僚入夜極歡而罷
34권-태종-17년-11월-1일-1문단
○十一月壬子朔下敎旨于禮曹敎曰盖聞天下之道仁而已矣自漢以來佛法入中國　今千有餘*??歷代帝王或有崇信或有毁斥又有不信不毁而任其自爲者載諸史冊今皆可考余非畏慕禍福而　佛者也卽位之初乃以日官獻言某寺當存某寺當廢信用其言隨卽施行予嘗思之佛氏之徒雖爲異端原其設心慈悲爲宗且旣給度牒出家入山其無與於國家之事也明矣若國有大事則已矣京外各司每於營繕之事　徵僧徒名曰請衆而實則役使反有甚於平民者深可閔也自今京外各官苟有如前役使者僧人之徒具其事由京中則禮曹外方則監司一皆陳告痛行禁理以廣予仁愛生民之志初  上語及官吏役使僧徒曰予非崇信佛法畏慕罪福也然外方各官如欲營膳則皆曰請僧無弊建立而其實則豈爲請哉侵擾苦役無異平民僧亦民也旣皆辭親割愛爲僧如此役使實爲未便別窯請僧燔瓦亦猶是也今後毋得啓聞別窯之事及各官請僧之法啓事諸臣皆曰可獨平陽府院君金承　啓曰臣老於武才而猶有見聞佛氏以淸心寡欲爲宗今僧徒居於閭閻之中與婦女雜處飮酒食肉靡所不爲又誘愚民以益其徒臣常欲盡斬之以絶其流  上笑曰豈得盡斬予已命禮曹給度牒出家無度牒者長髮爲民其流自絶矣至是乃下敎旨
34권-태종-17년-11월-1일-2문단
○司諫院請　隷改稱喝道啓曰前此司憲府喝道司諫院丁吏引卒服色殊別今革丁吏乃置　隷與各司無別瞻視混淆行路人或有犯馬辱命者請依司憲府例改稱喝道其冠帶依丁吏例用烏巾革帶淡朱色衣  從之
34권-태종-17년-11월-2일-1문단
○癸丑命禮曹稽古者同穴而葬之制以聞  上曰予欲死而與中宮合葬非九泉之下同穴之計爲後世子孫拜掃之時無彼此往來之弊也其速稽諸古典以聞予將卜其陵寢之地種之樹木以備他日死葬之所也
34권-태종-17년-11월-3일-1문단
○甲寅杖金士文八十柳復中棄妻玉生贖杖八十憲府問復中去妻之由復中曰妻於昔年庚申夜與其五寸叔金士文爲柶戱前此亦有荒唐之迹且士文丁母憂爲柶戱予實不肯而再呼妻妻不順我言夜半乃來不脫衣而臥吾伴睡　鼻妻出外房與士文同臥憲府推玉生及士文俱不服憲司請　訊  上曰三四次內當不服若過刑得情豈安於心士文居喪爲　復中妻與士文爲柶　以亂男女之分可以此照律罪之
34권-태종-17년-11월-3일-2문단
○贖尹自堅杖一百流二千五百里葉孔茂杖一百尹可生杖六十初自堅爲司贍注簿與直長葉孔茂尹可生私備楮紙當提調官監印楮貨之時雜其中而印之以爲官中私用之費每爲酒食宴會至以宰牛而飮同副知敦寧府事趙惠司僕直長李孝良等亦嘗爲司贍員吏監造楮貨紙　報戶曹留藏私庫至是事覺刑曹　問而請收職牒鞫問其由  上從之惠及孝艮{良}以功臣之子免  上覽刑曹照律啓本曰孔茂與自堅同罪無乃不均乎刑曹啓曰原情則其罪一也  上曰孔茂雖與自堅私印楮貨自堅屠牛設宴而孔茂不與焉其罪差　{輕}孔茂可除剌字及流於是自堅之父前知安城郡事忠輔擊鼓訴曰老臣愛子之心誠憫剌字汚及後世  上曰一時士林皆知而史筆書之則剌不剌一也聽從所訴姑除剌字流杖皆贖律學博士公允貴禮賓錄事林命山藝文待敎李吉培等亦以請客與宴　答五十罷職
34권-태종-17년-11월-3일-3문단
○臺諫詣闕請置李續於法  不允
34권-태종-17년-11월-5일-1문단
○丙辰李續定爲官奴籍沒家産司憲府上言前日將李續不忠之罪本府諫院交章請罪不賜兪允臣等實有憾焉大抵爲人臣而罪在不忠法所當誅義不容世豈宜保全首領安於鄕曲乎今續不忠之心著於言動  殿下但以不忍之心廢爲庶人決杖流竄其於懲惡戒後之義安在且法者天下古今所共由恐非  殿下所得而私也伏望  殿下命下攸司明正其罪以戒後來司諫院又上言竊謂李續之罪蘊於中而發於言其侮慢  王室橫逆不敬之心非惟得罪於  殿下天地神祇之所共怒一國臣民之所共憤也伏望  殿下　{明}正其罪以慰臣民之望議政府上言李續罪不容誅乞令攸司誅其身而籍其家以快臣民之憤六曹上言禮者天下之大防也今者李續所犯臺諫請罪  殿下只從　{輕}典大小臣僚莫不缺望臣等以謂續以臣子而逆君父之命其罪一也續以游辭死生其姿欺天罔  上其罪二也自古帝王之子不以母家爲尊卑續以私心而妄議　華之世係其罪三也古人有言曰見無禮於君者如鷹　之逐鳥雀續之出言無禮實由其心之不忠罪莫大焉不可宥也明矣願  殿下俯從臺諫所申以置於法以懲欺天逆命之罪以正帝王萬世之典以謹天下國家之大防以副大小臣僚之所望故有是命定爲昌原府官奴
34권-태종-17년-11월-5일-2문단
○九州探題右武衛源道鎭使人獻禮物求銅器圖晝布子等物
34권-태종-17년-11월-5일-3문단
○下敎禁讖書下旨禮曹曰讖緯術數之言惑世誣民之甚者也爲國者所當先去故已命書雲觀擇其妖誕不經之書付諸烈　自今京外私藏妖誕之書來戊戌年正月爲限自首顯納亦令燒去如或定限不納者許諸人陳告照依造妖書之律施行將犯人家産告者充賞
34권-태종-17년-11월-5일-4문단
○戶曹上收炭之法啓曰近因繕工監呈比校正炭收納之斛或十五斗或二十斗又有秤量　{輕}重不同故啓聞取旨  上曰炭安敢以斗升量如米穀乎以七十斤爲一石收納當其用時以斤量出之
34권-태종-17년-11월-6일-1문단
○丁巳  上奉  上王獻壽于廣延樓下以至日也世子宗親侍宴賜宴議政府六曹兩府以上及百官又賜宴于前銜二品賜酒于甲士別牌　諸闕內掌膳者令世子傳旨於六代言曰陪  上王同歡誠爲樂矣雖到三四更無乃不防乎亦無愧於史筆矣趙末生等俯伏對曰盛事如此宜登史冊至初更二點  上王出  上送至敦化門
34권-태종-17년-11월-7일-1문단
○戊午免忠淸道海美縣戶長金鍊役鍊告瑞山郡任內地谷縣之地有銀石官家遣人掘取以鍊　一斤八兩所鍊白銀一錢三分且他道銀石所在處皆巖石間而此則地平木茂爲鍊銀第一之地工曹啓願令金鍊依敎免役以勸後人  從之
34권-태종-17년-11월-7일-2문단
○對馬州左衛門大郞使人獻禮物
34권-태종-17년-11월-8일-1문단
○己未議造軍營兵曹啓各道番上侍衛軍營以散材假造年久　皆頹落祁寒暑雨艱苦尤甚宜以來春改造乞以江原及忠淸道侍衛軍人斫木流下  從之先是兵曹判書朴信於朝啓獻議  上曰此長久之計也
34권-태종-17년-11월-8일-2문단
○號龍安城新造倉爲得成倉
34권-태종-17년-11월-10일-1문단
○辛酉下禁火令戶曹啓大明律失火條云凡失火燒自己房屋者笞四十延燒官民房屋者笞五十罪坐失火之人延燒宗廟及宮室者絞社　一等若於山陵兆域內失火者杖八十徒二年延燒林木者杖一百流二千里若於官府公　及倉庫內失火者杖八十徒二年其在外失火而延燒者各　三等若於庫藏及倉　內燃火者杖八十其守衛宮殿及倉庫若掌囚者但見火起皆不得離所守違者杖一百今各司員吏於上直不親考察使下典坐更無知下典不能用心今後各司官吏日沒時入直率吏典及下典用心坐更火禁巡官及仰屬各曹上直官員時不定摘姦如有遲晩官員移關所司論罪外方守令數多倉庫上直實難鄕吏兩班定體考察有遲晩守令色掌監司照律論罪  從之先是於朝啓  上曰中外失火無他所掌官吏陵夷之致然令戶曹擬議以聞故也
34권-태종-17년-11월-10일-2문단
○囚通禮門判官金沔于義禁府沔當冬至賀禮禮畢後  上入內時唱躬身遲緩憲司劾啓
34권-태종-17년-11월-10일-3문단
○刑曹啓濟州都安撫使訊囚事宜安撫使報刑曹曰州在海中雖緊急公事必待風累朔出陸今依敎有所犯人訊杖行刑必報監司然後施行則滯獄非無不忠不孝殺人强盜等一罪必報監司其徒流以下罪隨卽決斷　白置簿至年終季月呈報何如  上曰濟州之事自古如是今安撫使所報但因新降敎旨也依報施行
34권-태종-17년-11월-13일-1문단
○甲子命　小草屋于宮內  上夜聞紫門繕工監有其人二十餘名赴役聲令內官洪得敬嚴永壽等傳旨曰不圖繕工判官尹麟因造小屋如此苦寒夜役其人以勞予心明日宜早罷之
34권-태종-17년-11월-13일-2문단
○前　林府尹韓理卒賜賻代言韓承顔紙百卷蠟燭一十丁及棺槨草芚承顔理之長子也
34권-태종-17년-11월-14일-1문단
○乙丑司憲府請淸城府院君鄭擢罪擢以不得奴婢惡朴　妄謂　非黃丹儒裔孫故憲司請之以功臣免
34권-태종-17년-11월-15일-1문단
○丙寅  上詣  仁德宮獻壽賜酒大小臣僚　諸僕御之人
34권-태종-17년-11월-17일-1문단
○戊辰禮曹　判許稠請改營昭格殿以狹隘也  上曰予未深知佛法故不信不毁而任其自爲今醮禮天帝星辰之事亦未知其實理然歷代帝王與今中華前朝王氏皆有此禮故曾命禮曹與提調金瞻等明考舊籍定其祀典去其煩僞如有隘處待　春改成
34권-태종-17년-11월-18일-1문단
○己巳刑曹上奴婢事宜其略曰一一根奴婢同邊使孫雖一二人與彼邊對隻得決事時得決者不動其餘無隻冒受官文者除擧論時執不動何如一甲午年以後官司得決衿合奴婢及當時祥　未盡未分奴婢　許分給何如一相訟禁斷時不現身元告以十一月晦日爲限　其訴牒更不聽理何如  上曰前者時得決者給之已降敎旨而攸司潛隱還毁是何也旣曰時得決者給之又以冒受官文者除擧論甚不可也乃下敎無隻冒受官文者亦以時得決例論餘皆依允
34권-태종-17년-11월-18일-2문단
○刑曹又啓公私訴良人已曾從賤後今丁酉九月初一日以前未呈誤決者不受理  從之
34권-태종-17년-11월-20일-1문단
○辛未命收文靖公李穡所製  定陵神道碑文下旨禮曹曰大小員人印出李穡所製咸興府  定陵碑文家藏者京外備細訪問求得以進
34권-태종-17년-11월-20일-2문단
○日本能州太守源昌淸使人獻禮物求虎豹皮人參
34권-태종-17년-11월-21일-1문단
○壬申議奴婢公文刑曹判書權軫親　大小人員奴婢京中則只推無傳係者令漢城府給帖字外方則勿論傳係有無皆令推考陳省成給領議政柳廷顯啓曰所掌官吏但見賤籍以給公文則貪頑之徒持其虛文幷錄他人奴婢以開後日之訟臣願京中漢城府外方各官每於奴婢親問其實然後成給陳省以憑後考  上曰爲國者持其大綱嚴立法章以戒貪暴豈於人人耳提親問然後杜其爭端令漢城府只推無賤籍者給付官文外方各官勿論賤籍有無皆給官文可也事竟不行
34권-태종-17년-11월-21일-2문단
○對馬島守護宗貞茂遣人來獻土物
34권-태종-17년-11월-22일-1문단
○癸酉下前副正姜湖于刑曹論罪湖曾以金宇伴人赴京多　{齎}布物汎濫興利事覺沒官至是欲還受其物而擊鼓申訴故也湖本　{商}人也
34권-태종-17년-11월-22일-2문단
○立六曹漢城府郞廳褒貶之法六曹漢城府郞廳褒貶各其堂上爲之刑曹都官郞廳褒貶兼知曹事爲之
34권-태종-17년-11월-23일-1문단
○甲戌囚劉旱雨於義禁府旱雨曾侍從於太租潛邸又於齊陵卜地諸事皆主之  上命居陵室近處兼　{糾}察陵寢之事至是斫取禁山內松木私用事覺憲司以聞囚三日乃釋之
34권-태종-17년-11월-24일-1문단
○乙亥  上奉  上王置酒廣延樓下宗親侍宴日暮極歡乃罷  上奉道于敦化門外
34권-태종-17년-11월-24일-2문단
○世子求金色猫兒於申孝昌家孝昌不從告於賓客卓愼愼召書筵官說之於是書筵官獻言曰此物雖非鷹犬之比不可玩好又不可求於宰相之家世子曰人常言金色猫雄者鮮少故欲見而還送耳
34권-태종-17년-11월-25일-1문단
○丙子分遣敬差官于京圻從戶曹之啓也更審田地損實如有以損爲實以實爲損者守令與委官論罪先是上視事便殿宰相等啓曰京圻守令委官等田地損實不中審驗各品科田過損尤甚人皆缺望　今科田三分之一移屬下道乎  上然之至是分遣敬差官仍傳旨曰受田主及作者告狀審之其妄告者論罪
34권-태종-17년-11월-26일-1문단
○丁丑下敎各道求賢良遺逸
34권-태종-17년-11월-27일-1문단
○戊寅罷各官申明色司憲府上言於各官置申　色{申明色}者守令如有不義之事直言勿諱以除民弊也密陽申　色{申明色}孫卜經弄誘府使尹會宗奪民所耕之田槐山申明色崔普擅發烟戶軍破毁人家欺冒守令變亂是非害及民生各官申明色　皆革去何如  上曰昔者晉山君言各邑守令無時　{遞}代不識條令若以賢明品官定爲申明色則非惟有利於國家生民亦有益於守令今若此則申明色之作弊甚矣命罷之
34권-태종-17년-11월-27일-2문단
○罷忠淸道都觀察使徐選職以忠淸道漕運不及期中路氷合致死人命故也祿轉監載差使員知淸風郡事權紹德山縣監權守宗稷山縣監崔揆水站轉運判官金自東等罷職領船差使員尼山縣監梁有中大津萬戶吳晉卿皆勿論以罪在監載非領船者之罪也
34권-태종-17년-11월-27일-3문단
○罷京畿都觀察使睦進恭職以損實不中也
34권-태종-17년-12월-1일-1문단
○十二月壬午朔罷正言金自怡監察金召南金敬哉趙瑞康河滌等十七人職初監察自相疑貳敬哉河滌等十二人以召南瑞康等六人違敎私會于正言金自怡家課于本府召南等又欲報復以敬哉等前日所行各犯罪名亦課本府憲府按問啓兩俱有罪故也惟鄭谷金閏以所犯稍　{輕}命出仕
34권-태종-17년-12월-2일-1문단
○癸未黜內醫楊弘達朴允德于外弘達等劑進雀肉煎　不啓禁忌故黜之縛李軒數其不敬之罪宥之還任
34권-태종-17년-12월-3일-1문단
○甲申以領議政柳廷顯領書雲觀事左議政朴　領春秋館事右議政韓尙敬領藝文館事黃喜刑曹判書成發道金漸議政府　贊鄭易戶曹判書尹向判漢城府事卓愼吏曹　判孟思誠忠淸道都觀察使金自知京畿都觀察使權軫平安道都觀察使成達生全羅道都觀察使兼兵馬都節制使
34권-태종-17년-12월-3일-2문단
○改　海道爲黃海道
34권-태종-17년-12월-4일-1문단
○乙酉吏曹上史官薦擧法先是朴　啓曰載筆之任大矣今史官自相薦進爲史官者或循於好惡以擧乳臭不知書法者誠爲未便願革此弊  上曰史官薦擧其來尙矣新進儒生才行祖系非在上之人所能周知使自擇其僚則意謂其選必精　其薦表曰於文於行可當是任乎　或不可則革之何難至是吏曹上言史官掌記時事爲後世龜鑑其任匪　{輕}但以　外史官薦擧啓聞除授其於銓選之法實爲未便自今史宦有闕則令藝文春秋館堂上於時散文官　外內職品相當者聚試必取通經史工製述內外無　咎者一望三人移關吏曹啓聞除授以爲恒式  從之
34권-태종-17년-12월-4일-2문단
○司諫院上　{疏}　{疏}略曰謹按元典爲觀察使者許令臺諫薦擧近年以來此法不行恐有違於成憲臣等以爲監司之任專制一方故守令之勤惰廉汚民俗之休戚皆係焉是必公以處己明以察寃愛民以惠者然後可以稱其職矣監司得其人則守令奉職而民安其業苟非其人一方受弊可勝言哉其任之重如此則其選誠不可不愼也伏望  殿下每於監司之遣必令政府六曹臺諫擇其有名望者具名以聞  殿下又察其可任之實然後授任以遣以爲恒式  從之
34권-태종-17년-12월-4일-3문단
○禮曹判書卞季良請行祭天之禮季良啓曰臣常願行祭天之禮已於往年再達而未蒙兪允請令行此禮  上曰予常聞天子祭天地諸侯祭境內山川予但知此禮故　于境內山川祭天之禮未敢望也　魯之郊　非禮先儒已論之乎季良曰本國邈在海外不與中國諸侯同故  高皇帝詔曰天造地設自爲聲敎又前朝王氏已行此禮但以  上事大之誠禮無違貳故不欲行雖  殿下修德格天之誠己至然必有祈天之事然後乃格也  上曰修德格天予何敢謂有絲毫於心哉但神不享非禮故予嘗謂行其禮所當然而後天神地祗眷祐也然不幸有旱則靡神不擧而　臣請雩上帝故於丁亥之旱命昌寧府院君成石璘祭于北郊予於解　亭前終夜　禱以昌寧德望之盛一國臣民閔雨之情不能格天何敢祈禱而感乎若又以不與中國諸侯同則於使臣宦官之來何郊迎而致敬乎於正朝節日千秋予何親送表箋而納貢盡禮乎季良曰臣但願以此禮爲祈天永命之實故敢請也  上曰書云祈天永命豈謂是歟然有大旱則不得已而有雩之時宜與大臣稽諸史傳　酌以聞
34권-태종-17년-12월-4일-4문단
○啓事諸臣出上謂代言等曰予歷觀經書與通鑑宋史元史三國史前朝史宦官雖或有忠於君者而其　君亡國者常多然人君宮圍之間不可無者也今在宮內宦官每於小事欺予豈不知置之於法但無知小竪安得事事黜責乎予每當夜分只寢三四刻去夜因體氣未寧問掌膳之人內官擅自出送姦惡甚矣今後承政院每夜摘姦入直宦官掌膳之人
34권-태종-17년-12월-4일-5문단
○杖花山君張思靖一百收職牒錄*券放于尙州初思靖以懷安君芳幹之婢寶背爲妾生女百種而棄其妾厥後芳幹以百種爲妾思靖知而不告至是聞生子若嘗不知而今始知之者　辭以聞乃下義禁府鞫問照律以聞  上曰凡功臣犯罪思欲保全而臺諫請罪今思靖亦依律斷罪乎義禁府啓曰思靖以開國定社之臣私通大逆之人而欺天罔  上　盟載之辭曰事干  宗社當以法論乎請置於法故有是命
34권-태종-17년-12월-4일-6문단
○兵曹上沿邊州郡應變調兵之法啓曰沿邊州郡或有寇賊或於牧場猛獸突入所在官吏狗於常例取決調兵失機不及誠爲可慮謹按大明律擅調軍馬條云其暴兵卒至欲來攻襲及城鎭屯聚軍馬之處或有反叛或賊有內應事有警急及道途遙遠者　聽從便火速調撥軍馬乘機　捕若寇賊滋蔓應合會捕者隣近衛所雖非所屬調撥策應　卽申報本管上司轉達朝廷知會若不卽調遣會合或不卽申報上司及隣近衛所不卽遣兵策應者　與擅調撥罪同自今如有邊地禦寇牧場捕虎危急之事所在官司須卽調兵策應飛報本道監司開具事由移文本曹本曹　實啓達以爲恒式  從之先是牧場有虎其官守令撥兵驅逐監司歸咎移文兵曹兵曹轉聞  上曰或有寇賊或有如此惡獸受決然後撥兵乎兵曹至今不立法其可乎*博稽古制立法可也兵曹乃有是啓
34권-태종-17년-12월-5일-1문단
○丙戌司憲府請知价川郡事閔壽山有妻娶妻擅自離任之罪  上以壽山同年同庚特原之
34권-태종-17년-12월-6일-1문단
○丁亥世子及王子駙馬獻壽于廣延樓下世子及孝寧大君忠寧大君誠寧大君敬寧君*??恭寧君　淸平君李伯剛平壤君趙大臨宜山君南暉獻壽諸宗親與權永均侍宴賜宴兵曹判書金漢老吏曹判書沈溫戶曹判書鄭易同知摠制成抑大護軍崔士康姜籌于外  上曰今此漢老等六人干連  王室者也自後宗親內宴皆來赴宴乃命漢老等隨次獻爵靜妃御便殿世子以下獻壽淑嬪諸大夫人宮主翁主侍宴
34권-태종-17년-12월-6일-2문단
○是日通事崔天老回自北京啓曰  帝愛重韓氏遣內官善財　{齎}賞賜到遼東  上賜天老毛衣毛冠命禮曹曰今來使臣迎接一依黃儼接待例
34권-태종-17년-12월-6일-3문단
○司憲府大司憲朴習等上　{疏}請芳幹等罪　{疏}曰臣等竊謂人臣懷無君之心而犯不忠之罪則不可以親戚勳臣廢王法此天下古今之通義也歲在庚辰芳幹父子生變不意逞其不軌王法所不赦沈淙潛通芳幹暗受所贈人臣所共憤若李叔蕃潛畜異志不忠無禮之實著於言動非一朝夕之心李稷以素懷窺變之心陰畜不忠當致庸犯罪之日巧飾言辭乃拒政府之請致庸以敗家之餘復蒙  上恩不勝己欲遽發無根之言欲累  上德此天地所不容人臣所不共戴天  殿下皆從寬典得保性命或安於田庄妻子完聚家人往來無異平昔又今芳幹贅得與朝班誠有乖於王法由是今有張思靖者以開國定社之臣位至二品乃負  殿下罔極之恩知*其妾女旣嫁芳幹生子非一而久匿不見黨於不忠及其勢難終隱乃來入傳猶不盡實誠由不忠之罪曾不以大義裁之使然也臣等以謂不軌之徒雖深蒙  聖恩保全性命其爲不忠如此安知感慕  殿下再生之恩反躬自責乎竊恐他日潛相黨附患生於所忽也伏望  殿下安不忘危將芳幹父子與沈淙李稷叔蕃致庸思靖之罪明置於法永杜後日禍患之萌以快一國臣民之望　{疏}上留中
34권-태종-17년-12월-8일-1문단
○己丑禮曹啓六曹郞官交代之法啓曰六曹十八司各置二員者盖專掌其司而久其任也今一司見代餘皆以次　{遞}遷殊失設官之意願自今六曹正郞佐郞有新除者勿論散官高下皆掌其交代之事勿許　{遞}遷以專其任庶爲便益  從之
34권-태종-17년-12월-8일-2문단
○罷工曹佐郞朴景斌趙壽山李修職工曹以公物貿易於東平　景斌等各將私物雜於公物汎濫易換事覺憲司請其罪也
34권-태종-17년-12월-9일-1문단
○庚寅罷司憲監察崔德之許孟職初監察金召南等以監察金潤鄭谷所犯課于本府  上以所犯　{輕}於他人罪特命就職德之等以潤谷不避嫌就職有乖風憲之任告于本府召德之等問其故囚于義禁府四日而釋之罷其職
34권-태종-17년-12월-9일-2문단
○以李皎同知敦寧府事金尙旅左軍摠制李湛右軍摠制洪汝方江原道都觀察使
34권-태종-17년-12월-9일-3문단
○對馬島守護宗貞茂送銅鐵五百斤請範鍾也敎曰今姑鑄給勿以爲式
34권-태종-17년-12월-9일-4문단
○罷南陽府使朴耆永原府使許盤石職以敬差官啓損實不中也繕工監正庾順道爲知安城郡事時亦不中損實故倂罷之
34권-태종-17년-12월-9일-5문단
○命左議政朴　吏曹判書沈溫　判卓愼知申事趙末生就職先是吏曹未革史官薦擧之法而乃以一望三人啓達差下於是諫院劾文選司正郞禹承範佐郞金知逈故堂上官皆避嫌不出至是  上召正言羅有綬敎曰諫官劾吏曹是矣然其事則予所知也故命出仕行公爾等毋復言
34권-태종-17년-12월-12일-1문단
○癸巳  上詣仁德宮置酒極歡世子宗親侍宴賜酒侍衛臣僚夜罷曰侍從軍士忍寒可憐以  上王請留故更留耳賜軍士酒肉
34권-태종-17년-12월-12일-2문단
○遣李陽達于摩利山審定禁基及齋室移置處也以代言元肅啓摩利山塹城無禁基其齋宮地卑故也
34권-태종-17년-12월-14일-1문단
○乙未命前繕工監正庾順道復就職將以充書狀官學醫卜書于京師也命順道曰醫方五行卜書及捻金冊易換　{齎}來
34권-태종-17년-12월-14일-2문단
○禮曹上親享禮度節次初卞季良啓請  宗廟親祭之日每室獻爵行再拜後入小次坐歇至飮福時就位飮福  上曰每室行再拜則可矣入小次坐歇則未便以予身觀之世子獻爵於予入小次其第以次獻盞之時世子恝然退去則予及世子之意如何稽考古文以聞季良曰宋高宗時有此禮高宗於親祀宗廟時設小次於　階東獻爵訖入小次以待亞終之獻且每室灌　及酌獻後出戶外再拜  上曰祭儀已有定制大臣執權則各以所見更立法制當何時定乎高宗誠賢君也然在位三十餘年此法無乃在老　之時乎而　入小次非  祖宗之命何以局於此制季良對曰  上久立堂下亞終獻官心必未安思欲速行獻禮故恐未全誠敬且  祖宗之靈亦必不寧於  殿下之久立矣請行此法  上不允曰不可　{輕}改姑舍之
34권-태종-17년-12월-14일-3문단
○命召張至和之子玉相兵曹判書金漢老避席泣啓曰臣於戊子年前以女妻逆臣至和之子玉相至戊子年世子下聚臣女臣恐玉相恝然在京遣置於全羅道前日臣女上來曰以夫故未及母之永訣又恐未見父歿聽此泣啓惶恐  上曰昨日因世子言詮已知卿之意卿之惶恐俠矣予於沈孝生南誾鄭道傳之子不廢　用何獨於至和之子有嫌乎予不曾知故也卽命召來
34권-태종-17년-12월-14일-4문단
○禮曹請禁監察新舊禮脫衣冠伏地拜謁同官家私相聚會等事也  上曰再曾受敎何煩更申然有未備則單擧更啓
34권-태종-17년-12월-15일-1문단
○丙申焚書雲觀所藏讖書二　俗因前朝之習酷信陰陽拘忌親死累年不葬者有之  上命朴　趙末生坐書雲觀盡索陰陽書擇其妖誕不經者焚之
34권-태종-17년-12월-15일-2문단
○忠淸道都觀察使孟思誠拜辭  上親見曰聞卿有老父故授是職親年幾何且在何郡乎思誠對曰臣父年八十三在溫水縣  上曰卿往哉盡孝於父憂念國政仍賜諸藥餌
34권-태종-17년-12월-17일-1문단
○戊戌命囚承傳色崔閑于義禁府先是通事金時遇以使臣迎接往于義州  上傳旨曰使臣擧動言語隨卽馳聞至是十餘日無有啓聞者  上聞其故於閑閑不明白傳敎  上怒曰使臣擧動國家大事汝爲承傳之任何不敬愼乃命囚之三日而釋之歸于其家遣通事金乙玄贈毛衣毛冠耳掩于使臣
34권-태종-17년-12월-17일-2문단
○下知申事趙末生于義禁府先是禮曹　判許稠問於末生以元日君臣同宴有無答曰必不爲也稠乃以停寢行移中外至是  上問末生曰今有使臣其元日君臣同宴何以爲之末生對曰稠見臣議以宴煩而物少似難具辦臣聽此以爲必不爲也召稠質之果然  上怒曰此大事也而不啓伺哉乃命囚之翼日釋之歸于其家
34권-태종-17년-12월-19일-1문단
○庚子兵曹判書金漢老都鎭撫李原上備倭之策啓曰臣等今聞大內殿倭人將伐對馬島倭宗貞茂臣等恐貞茂不勝則必被逐流離竟無所依寇我邊鄙民受其害近來騎船將卒賴  殿下之盛德外寇不至故依岸安眠請移文使備不虞  上曰於予心以謂倭奴雖自相攻無大害於邊民若移文則民必駭驚憂　姑徐之
34권-태종-17년-12월-20일-1문단
○辛丑盧龜山元閔生韓確金德章回自北京閔生啓曰去十月初八日黃氏韓氏自通州先入臣等以初九日入京十日朝見  帝見臣先笑宣諭曰汝等來矣黃氏服藥乎閔生對曰路次疾病至極憂患  帝曰難得國王至誠送來韓氏女兒好生聰　　回還對國王根底說了以確爲光祿少卿賜物甚厚賜黃韓兩女家金銀綵帛等物十一月初二日辭  帝謂善財曰路次不打人知則不撓  國王根底休失禮賞賜交割留一二日鋪馬先來他人隨後來謂閔生曰到國善財行禮時使善財毋令失禮汝不比他人異日  帝曰日本國王無禮事汝知之乎閔生對曰日本本國事臣不知賊島事粗知之自造行狀到朝鮮地境防禦堅實則以所持魚　請易民間米穀無人處及防禦虛　則乘間入侵或殺傷或擄掠本國人數多擄去住在賊島命翰林院錦衣衛官員宣諭朝鮮亦有如此事今年倭賊侵寧海衛海望人先告千戶所千戶所飮酒反謂海望妄告打送翼日早朝倭賊登岸人物殺害擄去千戶所官人等皆殺了差送行人呂淵　{齎}去日本　書草汝看之其書曰爾父王某至誠事大以朝廷大恩封王誥命印章厚對今爾不遵父道使人邊海軍民侵擾擄去當以朝廷大法遣善射善戰人往討今差行人呂淵到爾國凡朝廷擄去人物盡數送來似朝鮮國王某自  太祖洪武以後至誠事大至今混同一家豈不美哉見訖還獻  帝因琉球國使臣回還時  宣諭汝國與日本國交親後日征日本則汝國必先引路使臣惶恐回去十一月初一日  帝坐正殿賜諸佛如來菩薩名稱歌曲一百本神僧傳三百本冊曆一百本臣等欽受初二日發行回來  上曰日本　草琉球國　命何以使陪臣知之
34권-태종-17년-12월-20일-2문단
○司憲府請許稠趙末生崔閑等罪　{疏}略曰許稠以不小君臣同宴初不啓聞行移及其寢也亦不啓聞趙末生使臣行次專人探知隨卽啓聞可也曾不慮此當金時遇發行之時使臣過江則及時啓聞事亦不明說使初九日過江聲息至於十六日未有來告者且君臣同宴停寢之事亦不以啓與稠同議戶曹行移關字擅自還收實皆違於出納  王命掌治禮儀之職上項許稠末生依律論罪以明爲臣專擅不敬之罪崔閑以承傳色不爲敬謹殊失旨意　令論罪以戒不謹不聽
34권-태종-17년-12월-20일-3문단
○命停各道花器之貢  上曰上林園花器負重遠方難致之物每年進貢未便自今以後非有特旨勿令上納以寬民力
34권-태종-17년-12월-20일-4문단
○罷永平縣令閔閱安峽縣監金純抱川縣監宋褒等職以損實不中也
34권-태종-17년-12월-20일-5문단
○罷京畿敬差官金琯職以擅　金純閔閱等罪也
34권-태종-17년-12월-20일-6문단
○頒神僧傳如來名稱歌曲于各宗寺社　及各司及諸卿大夫家神僧傳者集自漢以來凡怪誕之僧妖言詭行歌曲者集諸佛菩薩之名比於音律  帝使男女日誦仍賜諸國
34권-태종-17년-12월-20일-7문단
○命許稠趙末生就職
34권-태종-17년-12월-20일-8문단
○初令見任官常着紗帽禮曹與儀禮詳定所議得凡大小官吏於朝路非雨雪日而着笠實爲未便乞依華制除三軍甲士外東西文武官吏及前御有官守者非雨雪日則常着紗帽以肅朝儀違者科斷  命曰來戊戌年正月初一日始行之
34권-태종-17년-12월-20일-9문단
○韓確金德章獻金銀紵絲綵絹等物于兩殿  帝賜確馬六匹鞍子一金五十兩白銀六百兩各色紵絲五十六匹錦八段各色綵絹二百匹　子四匹白兜羅綿二十條白御羅手　五十條白綿桃花手巾四條紵絲五綵　枕頂五副各色織金花紵絲合包三十箇白糖八十斤賜德章馬三匹鞍子一紵絲十匹綵絹四十匹白銀一百兩是日確獻黃金二十五兩白銀一百兩各色紵絲五匹綵絹五匹白兜羅綿三條各色織金花合包三箇白糖入盛一器  上還給金二十五兩白銀五十兩確又獻白銀一百兩各色紵絲四匹綵絹三匹白兜羅綿二條織金花抱合包二箇白糖一器于  中宮德章獻白銀五十兩紵絲三匹綵絹三匹  上還給白銀
34권-태종-17년-12월-25일-1문단
○丙午  上親祭于  文昭殿
34권-태종-17년-12월-25일-2문단
○分遣行臺監察于各道判廣州牧事禹希烈來自全羅道啓萬頃咸悅兩縣間有決堤堰洩水捉魚處卽命義禁府拿其守令按問且分遣監察于各道　{糾}察監司守令不修堤堰倉　者以聞又命行臺監察若堤堰未及親審處當其各官守令取堅實修補招狀速來復命於是咸悅縣監金龜印臨坡縣令韓季復各贖笞五十還任其決堤堰人杖八十
34권-태종-17년-12월-26일-1문단
○丁未  上王拜健元陵
34권-태종-17년-12월-26일-2문단
○下兵曹正郞徐省于義禁府  上御昌德宮松亭閱視進獻別馬指一馬曰此馬都摠制李和英曾獻於予馳走卽蹇命司僕賣之今此進獻幷入格是兵曹揀擇之不精也乃囚乘輿司正郞徐省
34권-태종-17년-12월-26일-3문단
○囚知承文院事申檣校理李兢副校理金鈞于義禁府進獻使盧龜山啓　{齎}去奏本皮封不代押不得已而令元閔生代押  上曰設承文院所以全掌事大文書其主掌儒生何不用心也命囚檣等
34권-태종-17년-12월-26일-4문단
○禮曹詳定宗室諸君駙馬諸君異姓諸君敦寧府僉知府事以上祿科一宗室諸君祿科　從散官唯大君於第一科加三石一駙馬諸君同宗室諸君從散官一異姓諸君　從實職政丞未行府院君皆陞第二科一敦寧府領府事判府事皆仍舊知府事同知府事僉知府事依領府事例　{遞}降一等  從之先是朴　啓自古閑官祿科降等今敦寧府僉知以上祿科不必准散官而受宜命攸司改詳定  上卽命禮曹與儀禮詳定所擬議啓聞
34권-태종-17년-12월-26일-5문단
○禮曹又啓大君陪　隷四名府院君陪二名諸君陪一名  從之
34권-태종-17년-12월-27일-1문단
○戊申都摠制李和英獻鷹二連
34권-태종-17년-12월-27일-2문단
○罷富平道敬差官少尹閔文職以不能考察損實不中處也以開城之田全不摘姦又罷開城留後司都事禹敬夫職通津縣監全有謙高陽縣監柳仲聞亦皆以失於考察決笞還任
34권-태종-17년-12월-27일-3문단
○囚前書雲副正趙義　于義禁府以大統曆校本朝曆有差誤處故也
34권-태종-17년-12월-27일-4문단
○燒毁訟牒刑曹都官啓曰以元告不現身者十一月晦日內如前不現身者燒毁文書不復聽理曾有敎旨甲午年以後今年九月初一日以前申呈啓下及刑曹司憲府刷卷色移送司呈所志　皆燒毁  從之燒毁凡五百五十三道
34권-태종-17년-12월-28일-1문단
○己酉釋徐省李兢趙義　囚皆還就職
34권-태종-17년-12월-29일-1문단
○庚戌內史奉御善財奉  　書至  上率世子百官出迎于慕華樓結山棚備儺禮導至昌德宮受  　書賞賜　曰王恭事朝廷恪勤不怠良用嘉奬今特遣奉御善財賜以銀兩綵幣等物王其領之故  　頒賜  國王銀二千兩計八十錠紵絲一百匹暗花二十匹素八十匹綵絹一百匹銀絲素紗二十匹線羅素二十匹粧花絨錦十段兜羅綿五十條馬二十四匹  王妃紵絲二十匹暗花五匹素十五匹綵絹二十匹銀絲素紗十匹線羅素十匹羅裏絹十匹粧花絨錦四段兜羅綿二十條盖喜我進處女也使臣適大平　{太平　}  上設宴命趙末生贈使臣鞍馬衣服笠靴胡床等物頭目劉庸等十八人各馬匹衣服鞍笠毛冠使臣喜謝曰  殿下至誠難得
34권-태종-17년-12월-29일-2문단
○罷申檣金鉤職
34권-태종-17년-12월-30일-1문단
○辛亥  上以賞賜紵絲分賜　臣柳廷顯朴　韓尙敬各二匹李原成發道金漸六曹判書　判及大司憲領敦寧益平君石根義平君元生順平君　生六代言各一匹
34권-태종-17년-12월-30일-2문단
○使臣善財　{齎}來　十書封一輸于黃氏母家黃氏之母以賜金二十五兩白銀一百兩錦一段各色紵絲五匹　子一匹織金花合包三箇白糖一器授女壻金德章以獻  上還給金二十五兩白銀五十兩又以白銀五十兩紵絲四匹綵絹四匹織金花合包二箇白御羅手　二條白糖一器獻于  中宮仍將黃氏書封告于代言司以達于  上上覽之還下其書書曰皇妃黃氏書上母親大人坐前冬寒伏惟尊體康勝納福倍常玆遣奉御善財　{齎}送禮物致問安之敬伏乞鑑納不具禮物金五十兩白銀六百兩各色紵絲五十六匹各色錦八段各色絹五百十六匹　子四匹白兜羅綿二十條白御羅手　五十條白綿桃花手巾四條紵絲五綵　枕頂五副各色織金花紵絲合包三十箇白糖八十斤
34권-태종-17년-12월-30일-3문단
○以金德章爲仁寧府丞命賜光祿少卿韓確月俸
34권-태종-17년-12월-30일-4문단
○對馬島宗貞茂藤次郞遠州太守源瑞芳駿州太守源圓珪濃州太守平宗壽各使人獻土物
太宗恭定大王實錄卷第三十四

太宗恭定大王實錄卷第三十五
35권-태종-18년-1월-1일-1문단
●十八年[大明永樂十六年]春正月壬子朔  上率百官遙賀  帝正
35권-태종-18년-1월-1일-2문단
○遣谷山君延嗣宗同知摠制李愉如京師謝恩也授苧麻布百匹于嗣宗之行盖欲買段羅以製朝服也
35권-태종-18년-1월-1일-3문단
○宴使臣于勤政殿  上如大平　{太平　}請迎使臣於景福宮贈以鞍馬仍設宴於勤政殿命軍器監設放火之具於勤政門外庭至暮宴罷與使臣御勤政門觀放火火　橫空聲振宮庭使臣及頭目等甚奇之讚服無已抵夜使臣還大平　{太平　}
35권-태종-18년-1월-1일-4문단
○百官始着紗帽於朝路
35권-태종-18년-1월-2일-1문단
○癸丑王世子宴使臣于大平　{太平　}
35권-태종-18년-1월-2일-2문단
○罷司宰注簿張貞弼直長金忍德職囚司　權巨于義禁府以初一日夜還入殿時司宰監所進生松炬不　{明}也四日而釋之
35권-태종-18년-1월-3일-1문단
○甲寅賜代言宴以元日宴因事劇不與故也
35권-태종-18년-1월-4일-1문단
○乙卯以朴信判右軍都摠制府事
35권-태종-18년-1월-4일-2문단
○骨看兀狄哈來獻土物
35권-태종-18년-1월-5일-1문단
○丙辰贈使臣苧麻布等物苧麻布各二十匹人蔘三十斤滿花席六張滿花寢席六張厚紙二百張箭筒二鹿皮靴精套具貂皮護膝一石燈盞一事千戶劉庸黃貴等六人力士趙種等八人家人三福等四人苧布各一匹麻布各二匹分套各一又將十二升麻布四匹及裏衣所造貂皮斜脚付于黃貴贈遣于黃儼貴儼之姪也加賜十二升苧麻布二匹于劉庸黃貴  中宮使內官金文厚贈使臣十二升苧麻布各二匹十一升苧麻布各三匹
35권-태종-18년-1월-5일-2문단
○貞懿宮主權氏將十升苧麻布各五匹石燈盞一事及粉藿等物付使臣回報權婆婆
35권-태종-18년-1월-5일-3문단
○上如大平　{太平　}餞使臣
35권-태종-18년-1월-7일-1문단
○戊午陸善財還京師  上率百官出慕華樓餞之仍贈馬一匹鞍具
35권-태종-18년-1월-7일-2문단
○囚刑曹正郞洪復興于義禁府鎭撫所啓復興擅自拘執作運甲士又囚其奴故也翼日釋之
35권-태종-18년-1월-7일-3문단
○命兵曹自二月停各道侍衛軍番上
35권-태종-18년-1월-8일-1문단
○己未遣採訪使于平安黃海道殷山泰川採訪使判典農寺事司空濟谷山等處採訪判官司宰注簿金貴龍先是工曹啓一年進獻所供白銀七百餘兩國家難繼請於各道銀石所在之地分遣採訪聚附近各官軍民吹鍊  上從之至是分遣乃命內資注簿注簿金允河曰爾隨去貴龍學採銀之術又命同副代言成　曰多抄銀匠囑於司空濟貴龍等廣學採銀之術然後採金海瑞山兩地之銀後趙末生啓曰允河隨貴龍已學採銀之術請送銀匠於慶州事判官潘泳率行採金海之銀以金允河往採瑞山之銀敎曰慶尙道暑氣先入農務方始姑待後日至於瑞山當及時而採也仍令允河往採之
35권-태종-18년-1월-8일-2문단
○遣都摠制朴子靑　{齎}　慰使臣于黃州仍敎曰前日使臣歷碧蹄馬山兩驛宿東坡驛此驛蕭條未知安宿與否　今爲慮陳此意於使臣且光祿少卿韓確祿俸雖無明降依他  皇親例已曾施行亦言於使臣轉奏  皇帝
35권-태종-18년-1월-9일-1문단
○庚申司憲府劾禮曹判書卞季良　判許稠及佐郞　循等罪初　循移文進獻物目于承文院誤加五味子百斤季良等自覺詣承政院上達  上曰覺擧之速善矣至是憲司以不敬其職請罪  上問趙末生河演等曰此罪宜不宥然季良與稠合於禮曹之任且淸寒未受祿奈何末生對曰關係重事罪不可宥若遷無權要之職則受其祿而亦足以懲又問禮曹判書誰可當之末生等對曰趙庸病今已疹矣金汝知亦可以當之  上曰然只命罷循職
35권-태종-18년-1월-11일-1문단
○壬戌以黃喜判漢城府事尹向刑曹判書鄭鎭工曹判書金汝知禮曹判書趙庸右軍都摠制卞季良藝文館大提學許稠開城留後司副留後申商禮曹　判李迹工曹　判
35권-태종-18년-1월-11일-2문단
○上率世子詣  仁德宮置酒極歡抵暮乃罷
35권-태종-18년-1월-11일-3문단
○命自今宗親以下禮葬除石室用灰隔
35권-태종-18년-1월-12일-1문단
○癸亥下內資寺尹權尙溫于義禁府司憲府啓尙溫曾守安城掘削斗斛而深大之重　{斂}於民私贈於人乞收職牒按問其故先是水原府使朴剛生平校領內各官斗斛以安城斗爲小而掘其底改烙印安城吏將其斗來京江　儲倉倉官以其斗之大執報戶曹是剛生不察奸吏之謀初使領官水原之斗大過其制不澄其源故耳非尙溫之罪也大司憲朴習等不分其實戶房戶長記官與其兩班過刑以至壓膝强推取辭羅織尙溫設冶官廳窓北敎冶匠火印僞造故作大斗之罪安城之吏不忍其苦遂誣伏憲府具狀請親問尙溫尙溫使其子擇將實封擊鼓訴寃曰臣自去年九月爲憲司所糾將無作有推鞫不已負屈莫伸情迫事切罔知所爲伏望  上慈垂察特命公正他官以伸寃抑其條凡八  上覽訖命囚尙溫于義禁府推　八條命刑曹　判李之剛左司諫大夫玄孟仁雜治剛生尙溫之獄
35권-태종-18년-1월-12일-2문단
○罷同知摠制王麟職司憲府啓麟割其馬耳不欲進獻也
35권-태종-18년-1월-13일-1문단
○甲子造圓木符兵曹判書金漢老等啓春秋講武時及門外經宿有承命來自行在者與夫承  中宮之命及期詣行在所者適當門閉則必待罷漏乃通出入內外之命以致稽留實爲無藝臣等謹稽古典文獻通考曰唐開元六年宮殿門城門給交魚符巡魚符左箱右箱給開門符閉門符　左符進內右符監門掌之又曰天子巡幸則京師東都給木契符者以重鎭守愼出納又曰宋神宗熙寧九年造諸銅符三十四副令三司給左契付諸門唐百官志曰城門郞四人掌京城皇城宮殿諸門開闔之節奉管　而出納之由是觀之城門開閉之時必用符契者古之通制也乞造圓木符一十副篆刻信符二字而中分之每符依勘合例刻字號左符五隻進行在所又五隻進  中宮右符十隻藏之本曹每當行幸之時留都監巡摠制三軍鎭撫本曹郞廳各一員及司　一人　{齎}符夜直於行在方面之門有承命者受左符而至則合其右符以驗信符而開門納之承  中宮之命受左符而出則本曹入直郞廳給馬傳送而城門會直人員依前合符開門出之則庶幾君命不滯而門禁亦嚴矣  從之先是  上在行在所敎曰每以緊要事遣人于京因夜深未入城門以致遲緩若有大故尤爲未便遂令兵曹稽古制詳定
35권-태종-18년-1월-13일-2문단
○加定站夫前廣州敎授官皮子休等陳言水站之民加定依船軍例分爲左右領兵曹承敎與議政府諸曹擬議啓曰水站在處各官軍籍相考忠淸道忠州二十七名江原道原州五十七名京畿川寧八十名楊根七十二名廣州七十五名果川四十六名衿川五十二名合四百九名右道水站湖水行船力役　{輕}便左道自果川黑石站至忠州金遷站六站漕轉頗多又倭客人往返事務多重右各站水夫前數各二十名今於每站加定正軍十名各給奉足二名每一領十五名分爲左右領立番何如  從之
35권-태종-18년-1월-13일-3문단
○黃海道站路察訪李明保請賑飢報曰道掌各站人民因本國使臣及上國使臣往來每年失農且因前年水災禾穀不實因此公私宿積多重其生理可惜其中敬天站夫因　損之災失農尤甚請依賑濟例出洞仙以上八站所藏黃豆各三石及敬天站所藏　損黃豆四石造醬以賑飢民命如其所報
35권-태종-18년-1월-13일-4문단
○判廣州牧事禹希烈上書略曰臣竊聞以堯湯之世未免水旱之災然民不飢寒者由備災有素也且鄭國鑿涇水而民獲其利文翁穿*洩口而人懷其惠歷代興水利而厚民生者載諸史冊今皆可考臣以昏愚謬蒙  聖恩位至宰相實踰涯分而桑楡已晩且　疾病雖有葵藿之誠顧乏涓埃之補謹以管見條列于後伏望  上裁施行一臣近見全羅道金堤郡碧骨堤四方周回二息有奇水門有五如大川可灌萬餘頃古人始築堤堰以興水利其功甚大甲午年修築以後堤下廣野登場禾穀望之如雲然數處連筒不得堅實田七十餘頃尙未盡墾誠可恨也願遣曾經造築者前知金堤郡事金倣與其官守令連筒及水口決毁處堅築何如一臣見古阜之地訥堤古置三大水門其東水門則流注扶寧縣東面一息餘里中門則流注扶寧縣西面西門則流注保安縣南面灌漑之利幾乎萬餘頃以此觀之利多害小可知矣且其講　古基分明可考或者乃曰堤內之田水浸不用又堤岸卑而田野高雖欲開墾將無所用然雨後水浸之害不過數日隨卽流下無所損穀今扶安兵馬使韓繼興其縣接前護軍金堂及吏民等　望改築命遣前縣監郭休改修築勸農何如一碧骨堤下陳地幾乎六千餘結訥堤下陳地萬餘結但以其處居民未能盡耕慶尙道人稠地窄其無所耕革去寺社奴子七八百名抄出移置以各官陳穀*牛隻二百餘首貿易給之加置國農所何如一雪水五穀之精每年九月氷凍前洑堤堰加築貯氷雪水翼年早春周足灌漑厚民之良策七事條　內徒稱勸課農桑故守令不知農事之本於秋冬之交不爲用心加築或有得罪者自今守令　{遞}代之際解由文字內某守令某年某節舊基加築幾處新基造築幾處貯水幾尺灌漑幾結開具施行以報監司監司擲奸以憑黜陟  上覽之問於朴習曰碧骨堤卿爲觀察使時所築也所利幾許習對曰堤上之田所沒雖多堤下所利幾至三倍近處之民皆　標而今猶未盡墾也  上嘆曰如此廣地累年不墾今而得墾民之命也習曰臣當是時差知金堤郡事金倣監督其役不勞民力而能成其事此可用人也  上問曰行年幾何習對曰中年人也曰何鄕人也習對曰光州人也爲金堤郡守時觀察使權軫以犯小罪罷職  上又問從何出身左代言李明德對曰曾爲生員進士矣  上曰予聞尹琠之子興義亦可用人也書此二人之名後當　用仍敎李明德等曰李殷老人也而不憚公事移文慶尙道毋令老人上來而巡察道內堤堰又移文於京畿使禹希烈巡察京畿堤堰又命曰各道守令聽兩班人吏之言破堤堰而捉魚者頗多此無紀綱殘劣之人也自今以後苟有如此守令照律論罪
35권-태종-18년-1월-13일-5문단
○下禁酒令  上曰無知之人飮酒耽樂不慮將來之計自今以後除老病用藥外公私宴飮一皆禁斷同副代言成　對曰去年冬臣爲執義時已移禁酒之文  上曰今已改歲亦當禁也
35권-태종-18년-1월-13일-6문단
○以金文發爲黃海道都觀察使文發拜辭將行  上召見曰卿近年出仕於外今者亦有此行勿以爲憂文發對曰臣之此行職兼節制請率行素知一二人  上許之因問曰無乃亦有所言之事乎文發對曰黃海道因使臣來往驛馬困弱　有不虞之變難以當之請將私馬以行許之文發赴任未幾以病辭
35권-태종-18년-1월-13일-7문단
○女直崔士下等上書略曰今復慶源新設城子似與吾等永永交通請男女相婚  上命李明德曰待人物漸盛從其所願可以此意傳諭
35권-태종-18년-1월-13일-8문단
○咸吉道都觀察使柳思訥條上武備肄習事件一防牌　禦之具古干盾之遺制也兵陣之間固不可無近來本道奉敎制作共計二百四十六部其金鼓進退　躍之法素不肄習而一朝擧而用之將無所措其手足矣臣愚以謂咸興府隊長隊副無有所主之事而徒爲使令之役乞以其隊長隊副幷一百八十名分爲三番肄習防牌之法庶不乖於名實矣願令兵曹擇明習其法者一人　之訓鍊似爲便益平壤府亦依此例訓習何如一片箭我國之長技其機括至爲精巧雖使庸人射之猶可及遐　鋒陷陣莫此若也其制作只在官府而於私藏百無一二間或有習射者且無所施矣臣愚以謂諸道別牌遂月番上侍衛願令每一人各　{齎}片箭一十枚與筒兒點考時幷錄傳報兵曹兵曹點兵時試以能否則不出數年而片箭之射皆爲善矣各鎭軍官各官守城軍與各浦騎船射官亦依此例考察肄習何如一春秋仲月訓習武藝已有著令然各官守令徒以簿書期會爲急而未有奉行者乞依鄕校書徒例將別牌與侍衛鎭軍春秋仲月各以所長能否傳報兵馬都節制使兵馬都節制使考其高下等第傳報兵曹以爲恒式其有卓異者選充侍衛以勸其餘何如奉敎  依允
35권-태종-18년-1월-13일-9문단
○思訥又報曰兵曹奉敎行移內今春令都節制使慶源入去東井城子修基事臣謹具便宜事件以聞一都節制使慶源入去時軍馬數小徒爲示弱數多率領則彼人曲生疑意必有搔動慶源兵馬使以單騎直至度其城基以道內各官軍人及附近江原道軍人每城臺一尺某州軍人幾名虛張軍額標　立柱以示復置之意勿令都節制使入去何如一今年禾未登場民食不足去年春築定平城子今年採金又築慶源城子則民力甚困乞寢東井城子修築何如  上皆從之
35권-태종-18년-1월-13일-10문단
○世子以未寧停講賓客卞季良曰近因使臣久闕講論且新年不始學竊爲邸下惜之學貴於日進請待日　聽講世子答以未寧甚賓客更請講世子曰然則賓客臺諫出待體氣舒平日午溫故賓客等曰初以未寧辭之又欲溫故某等深謝且聞未寧之辭敢爲請講似乎愚惑然非爲已欲補邸下之德也請須聽講世子　{答}曰吾敢憚賓師之語乎予固喜聽古有每廷辱我之語賓客其知之矣賓客深喜是言請之至五然後聽講世子曰吾之起寢進膳之節告于書筵官何因仍不已乎輔德趙瑞老曰前此某等告此事于朴　　曰是何言也於世子有益之事不可已也世子乃何日用所爲忌外人之知欲止之乎卞季良亦曰昔程子奏天子曰宮中之事皆使經筵官知以天子之尊尙且如此　儲副乎某等亦謂此事有益於邸下而起居膳羞尊位之大節使近侍不可不知世子曰然
35권-태종-18년-1월-14일-1문단
○乙丑贊成李原啓軍士事宜啓曰補充軍皆屬兵曹人多事煩兵曹不能考察請分屬各領使護軍各治其領兵曹統察則事簡而部伍之法正矣  上曰然此法甚良原啓曰侍衛別牌正軍皆率奉足侍衛軍則祈寒農月皆放故或二年一度或三年二度番上別牌則一年之內或再度番上勞逸不均請別牌侍衛合計輪次侍衛何如  上曰別牌戶已曾完護今後各道別牌取才補於甲士闕數非別牌者毋得入甲士仍命兵曹施行
35권-태종-18년-1월-15일-1문단
○丙寅下司憲掌令朴安臣持平*申自謹于義禁府義禁府啓二人誤推權尙溫之罪乃命下獄使與尙溫憑問
35권-태종-18년-1월-16일-1문단
○丁卯下全英祐韓越于義禁府英祐等擊鼓申呈命義禁府推　以聞刑曹因其奴婢滯訟之故合司避嫌乃命刑曹佐郞金孝貞　問義禁府囚人所犯
35권-태종-18년-1월-16일-2문단
○下司憲府大司憲朴習　判李灌府尹金汾前副正徐勣于義禁府灌爲京畿都觀察使不糾剛生斗斛不正之罪汾爲京畿觀察使時欲立石人於租母墳前給馬於伴人石工送安城以求之尙溫掘得客舍　石造石人輸之勣嘗爲刑曹正郞因　儲倉所報推尙溫剛生之罪止論吏典習以大司憲辨尙溫之罪不明故命皆囚之以辨事情
35권-태종-18년-1월-16일-3문단
○義禁府提調李原金漸等啓曰臣等按問金汾之時漸極問所犯汾目漸曰非罪干國家何鞫問宰相如此之甚也强辨不服  上曰汾隱諱所犯以欺其君又欲使義禁府欺我乎其速照律
35권-태종-18년-1월-17일-1문단
○戊辰下司憲執義張允和掌令柳濱持平權照于義禁府亦以誤推尙溫之罪也
35권-태종-18년-1월-17일-2문단
○命淸州牧使金邁卿判官尹　忠州判官張安之鎭川縣監秦云壽竹山縣監金宗瑞各笞五十還任判忠州牧使韓雍前淸州判官宋褒勿論行臺鄭吉興啓邁卿等不修堤堰也
35권-태종-18년-1월-17일-3문단
○命刑曹郞廳於朝路率　隸刑曹啓曰各曹郞廳皆率　隸而本曹杖首如司憲府所由之例未得率行無引卒未便請除杖首元數爲郞廳陪　隸何如  從之
35권-태종-18년-1월-18일-1문단
○己巳吏曹上各道薦擧遺逸  上曰一鄕皆曰賢則眞爲賢良然陽智縣所擧高雲發予曾知其實未解文字無過人之才各道擧人如雲發則其賢可知矣今搜訪賢良欲治國家以致和氣也令觀察使於擧人名下書其才行吏曹成其簿籍　用
35권-태종-18년-1월-18일-2문단
○申禁風聞彈劾  上謂趙末生等曰予曾令臺諫毋以風聞發事臺諫屢　{輕}生事以干此法國人豈不二予爲拒諫爾等乃知予意末生曰此  太祖之成憲而又  上屢命禁斷今朴習等風聞庾順道之言以推權尙溫之罪李明德曰今後大小官吏雖被憲司之劾不及被罪之日皆令就仕  上曰不然政權不當盡歸臺諫臺諫亦不當無權今當此世臺諫無權不能制貪暴自今以後大小官吏被憲司之劾若無已罪擊鼓申聞以正之
35권-태종-18년-1월-19일-1문단
○庚午下水原府使趙　{齎}前府使許磐石于義禁府以二人通同朴剛生之謀而去水原官中米穀重記故也
35권-태종-18년-1월-19일-2문단
○釋朴習張允和朴安臣柳濱申自謹權照囚習在獄中上書論尙溫之事有可疑者六且言言路之塞書上覽之使內官崔閑傳敎曰以司憲府言事職分之當爲非私　二人也書內所言豈不直哉然義禁府推問之請亦豈非耶將此意傳諭於習仍命保放習允和安臣濱自謹照
35권-태종-18년-1월-19일-3문단
○罷李灌職金汾外方付處義禁府照律灌罪應杖七十命只罷其職汾及徐勣罪應杖八十命汾只於外方自願付處勣以  太祖原從功臣勿論
35권-태종-18년-1월-20일-1문단
○辛未吏曹判書沈溫　判卓愼等啓議政府侵官之失啓曰議政府以不課節日使小落點狀令舍人囚本曹錄事之奴  上曰左右議政之與於六曹公事曾有成法乎承政院啓云左右議政但與於銓衡不許與於曹中常行公事  上曰然則政府非矣召舍人問之舍人權蹈沈道源進啓左議政云吾判吏曹事而錄事不告落點狀故囚錄事奴實予之所爲也溫曰以吏曹公事囚錄事之奴則令本曹掌務囚之可也而令舍人囚之是政府之僉議也不然舍人非政府之舍人乃左相之舍人也承政院啓政府實非乞囚舍人家奴  上曰臣有罪君囚其家奴不知何代古事乎卿等非不知古事乃以此聞何也臣有罪直囚其人不亦可乎趙末生等惶恐不能對  上曰左相之命則是吏曹之公事且公事之小失宜勿論
35권-태종-18년-1월-20일-2문단
○命自今表箋副本及奏本除啓聞代押以爲恒式
35권-태종-18년-1월-20일-3문단
○命禮曹賜衣于吾都里李好心波仍命厚待
35권-태종-18년-1월-21일-1문단
○壬申分遣採訪副使平安道護軍白環江原道前副使尹興義
35권-태종-18년-1월-22일-1문단
○癸酉禮曹請正婚姻之禮初  上命禮曹曰婚姻之家於三日設油蜜果床實爲弊法又撤其　餘送于舅姑之家甚爲非禮稽諸古典　酌以聞至是禮曹上言謹稽古典婚姻正始之道君子重之然婚姻之家親迎之夕同牢合*　三爵而止及厥明婦見舅姑婦家具饌饋于舅姑而已今婚姻之家迎壻之夕設盛饌先饋壻之從者又於三日設油蜜菓床稱爲大卓幾至方丈以燕壻婦將其　餘送于舅姑之家旣違禮典又干邦憲非婚姻正始之道乞皆痛禁其迎壻翼日使外人對飯親族外賀客塡門酒食燕樂亦非古禮　行禁理以正婚姻之禮敢有犯者以敎旨不從論罪  從之
35권-태종-18년-1월-22일-2문단
○禮曹又啓日本客人來則給衾枕以厚待已有前例至於兀良哈兀狄哈皆經指揮人也獨不給衾枕其於交隣之道似乎厚薄不均請依日本客人例給衾枕以示厚意  從之
35권-태종-18년-1월-22일-3문단
○囚刑曹正郞洪復興以韓鉞奴婢淹滯不決也三日而釋之
35권-태종-18년-1월-22일-4문단
○兀良哈九人及骨干兀狄哈等來獻土物
35권-태종-18년-1월-24일-1문단
○乙亥日本國日向州太守源元久使人來獻土物
35권-태종-18년-1월-24일-2문단
○日本國宗像成社務氏使人來獻土物
35권-태종-18년-1월-24일-3문단
○命勿禁松嶽紺嶽之祭命禮曹曰雜人之致祭于松嶽紺嶽習俗已久難以遽變若無知庶人幸遇時令不和致有疾病必以禁松嶽紺嶽之祭爲辭姑且無禁以待漸變
35권-태종-18년-1월-24일-4문단
○下漢城少尹李賀于義禁府賀嘗爲掌令以尙溫掘客舍階石告於同僚犯風聞之禁故也
35권-태종-18년-1월-24일-5문단
○命保放長興庫直長李思文思文奸其庫茶母憲司執而囚之至是以其妻母金氏申呈乃命保放
35권-태종-18년-1월-25일-1문단
○丙子復下朴習等于義禁府先是憲府劾權尙溫還上分給之時取斛餘而私用尙溫　{答}曰分給之時皆以全石不量而給安得斛餘義禁府啓曰尙溫用穀草價米之事問於直納代納人等以窮其實備知虛事至於斛餘有無請遣本府官員同京畿經歷問於還上受出之人驗其改量與否命遣鎭撫李孝仁于安城　實尙溫果直故復囚習等按問
35권-태종-18년-1월-25일-2문단
○江原道都觀察使洪汝方來獻鷹子一連
35권-태종-18년-1월-26일-1문단
○丁丑誠寧大君*??發　豆瘡疾篤命摠制成抑奉香就興德社精勤祈禱之命承政院召集善卜者問*??吉凶盲人韓覺云鄭信悟等卜之皆曰吉檢校判內侍府事金龍奇　{齎}奉誠寧大君救病願狀如　嶺羅漢殿以病日臻也靑城君鄭擢以易占進於  上忠寧大君就解之甚明世子心服之左右皆嘆美之
35권-태종-18년-1월-26일-2문단
○遣　贊金漸如京師賀  聖節也漸將行  上使內官崔閑慰諭漸及書狀官通事押物打角夫等曰予欲召見適因兒子未寧未果各自保重往還別賜人參二十斤苧布一十匹漸啓曰  帝在金陵時我國使臣前期三月而發行可也今  帝在北京前期三月而行則使臣往來前後相望驛路不息且預入  帝所曠日淹留似乎不可  帝若永都北京則自今但令及期而已臣欲以此意達於禮部何如敎曰以吾國事大之誠心卿言是也然予恐其以我國窺  皇帝之起居耳卽將此意議於政府以聞柳廷顯朴　等曰臣之意亦如  上敎韓尙敬曰以我國事大之誠心何慮乎  上命漸曰臨機施行
35권-태종-18년-1월-26일-3문단
○王女適刑曹判書尹向子季童女卽信寧翁主辛氏之出也
35권-태종-18년-1월-27일-1문단
○戊寅下利川縣監閔逍于義禁府亦以誤推尙溫之事也
35권-태종-18년-1월-28일-1문단
○己卯釋趙　{齎}許磐石囚
35권-태종-18년-1월-30일-1문단
○辛巳朴習使其子義甫擊鼓申呈略曰間者尙溫剛生出守畿甸亂政擾民固非一端臣職在言責不敢緘默以其條件推而詰之尙溫執迷不服則必具事情以聞請罪何敢羅織所無以成其罪乎尙溫不察其由徒欲免罪遽爾申訴下臣等于獄仍責臣等以風聞之罪臣愚隕越措躬無地伏望  上裁其條凡七皆指尙溫斗升削掘等事也  上以誠寧之疾不視事故未啓後數日乃啓  上覽之召習于承政院問上書之意習對曰尙溫所犯臣等未畢鞫問若抵無妄之罪則臣豈不缺望是以上書  上曰予已令義禁府鞫其首末而何事未盡得情又何事未盡輸情而乃上書乎仍責其過刑安城之吏據取供稱之失習不能對但曰臣誤矣
35권-태종-18년-2월-1일-1문단
○二月壬午朔
35권-태종-18년-2월-4일-1문단
○乙酉誠寧大君*??卒*??  上之第四子幼而聰慧容貌端潔擧止恭順  上與靜妃絶愛之常在宮中不離於側年十二娶摠制成抑之女然未嘗出于宮　至是患瘡　方疾痛靡神不擧盡心祈禱  忠寧大君率醫員元鶴日夜常在*??側精究方書未嘗釋手親執藥餌救療  兩殿感其至情及卒年十四  上輟膳痛悼停朝市三日命禮曹　判申　{商}工曹　判李迹護喪以副正尹昇主喪立殯葬都監使副使判官各二員治其喪喪制一依文公家禮越翼日未明以其柩出自敦化門殯于私第*??忠孝友弟出於天性勤學善射無他嗜好
35권-태종-18년-2월-6일-1문단
○丁亥京畿都觀察使金自知江原道都觀察使洪汝方奉箋親自陳慰二人前此來京故也
35권-태종-18년-2월-6일-2문단
○議移御開城留後司  上曰昔卜者曰戊年有厄果是今年亦戊年也今之凶變非此宮之故也然予住此宮心實不平予欲避方于留後司何如代言等及政府六曹皆以爲可遂遣都摠制朴子靑修葺敬德宮  上哀甚不忍見*??所遊之處遂欲移御傳旨承政院曰予欲移幸以寫我哀慟鬱結之情宜令書雲觀擇日以聞於是李陽達等擇吉以進乃本月初十日辛卯也命留後司陪奉侍衛臺諫刑曹各一員上大護軍護軍內禁衛內侍衛三軍甲士各司則分司世子出語人曰  上哀痛輟膳累日勢若成疾將若之何言訖涕下　臣莫不悲歎
35권-태종-18년-2월-7일-1문단
○戊子刑曹上　{疏}　{疏}曰醫員之任固當精於　候以進藥餌今者誠寧大君病革臨卒醫員揚弘達李舟曹聽元鶴朴居等尙不精疹證候而明言其狀其不用心於　候進藥　{明}矣上項醫員等收其職牒鞫問其由以懲後來司諫院上　{疏}曰臣等竊謂疹候命藥人命所關其事甚重爲醫者所當盡心精察而不可忽也誠寧大君疾證非隱微難知而瘡　之疾人人所共經驗也　業醫之人必明知其理術矣盡其心則安有致不意之變乎楊弘達元鶴朴居爲醫已久經歷悉多而乃安然不敬以致大變其懷不忠之心眞不可測伏望  殿下命下攸司收其職牒鞫問其由以懲其罪  上曰弘達等豈不專心只是天命何咎醫員且醫員之不用心亦是命也　{疏}內所言不忠者感傷和氣之言也後見代言等則諭以予意予近有小疾心欲灸治聞弘達等被劾未得灸也今果見請罪之書弘達等不愼之罪雖不可宥後日亦可罪也卽今召出趙末生承命召弘達又召判書尹向獻納權孟孫等傳諭  上旨孟孫曰亦有他醫何必弘達末生及向曰弘達等外無他良醫
35권-태종-18년-2월-7일-2문단
○昌寧府院君成石*隣等請進膳  上自誠寧疾革以至于今輟膳石璘及淸城府院君鄭擢平陽府院君金承　奉寧府院君福根領議政柳廷顯左議政朴　右議政韓尙敬六曹判書　判三軍摠制等詣闕啓曰  殿下自大君感疾之後累日勞慮今又哀毁曠日輟膳　在  中宮傷歎之心豈可勝言然人之壽夭在於天定請以大義節哀小可進膳敎曰予自大君得疾之後累日不脫衣而寢　今幽明永隔雖欲進膳面目在眼森然不忘卿等慇懃來勸今欲進膳耳又別諭石璘曰予之遇卿十八年于玆矣予雖不言卿豈不知哉石璘俯伏問  上進膳與否
35권-태종-18년-2월-7일-3문단
○議政府啓曰  殿下移幸留後司使百官分司隨駕而王旨不擧本府臣等在此別無行事請隨駕以行敎曰相代來往
35권-태종-18년-2월-7일-4문단
○檢校漢城尹崔德義擇大君葬日以獻五月十一日庚申凶則呼三人也敎曰庚申日外無他吉日乎李陽達對曰自是月至九月葬日雖多呼損某人之言頗多但庚申日稍吉敎曰姑擇稍吉之日權葬從十月而推之擇純吉之日而永葬如何陽達等對曰是亦可也敎曰速擇權葬之日與永葬之日陽達擇權葬日五月十日己未也擇永葬日明年正月初四日己酉也敎曰待五月而權葬則久殯城內似乎緩也三四兩月之間豈無吉日乎陽達等擇吉日而未得  上召政府六曹敎曰大小之人惑於葬書所忌皆欲擇純吉之日故雖眞孝子或久從征役累月不返或因私事久適他方至使其親曝露而不葬古人慮此定天子七月諸候五月大夫三月士踰月之制程子朱子亦已言之程朱子之言豈無所據乎今世之人惑於葬書所忌故陽達等未擇純吉之日予於此時大建一定之法擬議以聞柳廷顯朴　韓尙敬等曰呼某人損某人之言皆妖誕之說也人死則魂升骨朽安有呼生人之理乎然有屬  殿下之忌則不可虛論但避  殿下之忌三月而葬焚諸葬書永爲恒式如有潛用葬書以藏妖書律論之贊成李原　贊成發道禮曹判曹金汝知吏曹判書沈溫刑曹判書尹向工曹判書鄭鎭禮書　判申商兵曹　議南琴工曹　議李韜等曰葬書所忌皆臣等所不信也然屬  殿下之忌則不可虛論避  殿下之忌權葬待明年正月初四日永葬可也焚諸葬書亦皆臣等之願也敎曰三議政所言皆合於理然亡兒之葬從贊成以下之言至於予身須從程朱三月之制  上又問曰自古有城郭宮闕之制何所據乎朴　曰城郭宮闕從天文地理以定方位天文地理論五行之理不可無也臣等所欲焚者葬書也  上問陰陽地理之法始於何代歟中原亦有擇地而葬之之法乎金汝知曰東晉時有陶侃者始制陰陽地理之法柳廷顯曰臣嘗奉使中原田頭川岸人塚　　以是觀之中原之人不擇地理也敎曰葬書雖當焚之焚於明年正月以前乎以後乎柳廷顯朴　韓尙敬鄭易等曰大君之葬不遵三月之制則待明年正月永葬之後焚之可也李原金知等曰有此雜書故人皆有疑如欲不從則正月以前焚之可也以後亦可也  上召諸府院君令擬議以聞成石璘曰葬書所忌皆妖言也非經明行修之主安有此問乎古有三凶之忌今皆不忌尙無凶事是其驗也今於大君之葬不拘葬書而從三月之制可也  殿下之意欲從李原等所言是亦無妨也至若葬書之焚誠不易之論也何必待正月以後乎孟子曰如知其非道何待來年宜寧府院君南在平陽府院君金承　興寧府院君安景恭等曰大君之葬當如石璘之言也若夫葬書古人所成不可焚也用不用各在其心李陽達等擇權葬日以獻乃四月初四日甲申也  上問甲申所忌陽達對曰此日但於本命人及壬辰生人有凶然主喪者非本命雖有壬辰生人當葬日避之則俱無凶也敎曰此日永葬則合古人三月之制也
35권-태종-18년-2월-9일-1문단
○庚寅議政府請改卜開城留後司移御日期  上欲幸留後司趙末生啓曰告  宗廟祝文以何意製之  上曰以拜  齊陵製之柳廷顯朴　等詣闕啓曰今日風雨大作氣侯不祥以臣等之小身猶嫌氣侯之異　  殿下累日不寧汗出未止且道路泥　行路甚難明日動駕誠爲未便請限三四日養氣待二十日動駕則  殿下庶可小寧隨駕之人亦無行路之難敎曰道路泥　大小之人豈無愁苦乎從卿等所言
35권-태종-18년-2월-9일-2문단
○成石璘等復請進肉膳石璘與柳廷顯朴　啓曰  上自誠寧得疾之後累日輟膳元氣失常故至於未寧今雖進淡粥何補元氣雖親喪病則飮酒食肉古之制也平常忌日不食肉氣有所　　累日輟膳乎願進肉膳  上曰卿等所言甚合於理　今未得寬心者予之所短也豈無食肉之日乎
35권-태종-18년-2월-10일-1문단
○辛卯移御于景福宮  上謂趙末生曰欲與  中宮移御景福宮與新宮姑待後日幸留後司使李陽達等擇吉方陽達曰新宮則正東非今年之吉方也景福宮正在申酉間乃吉方也
35권-태종-18년-2월-10일-2문단
○傳旨曰摠持宗專以密員之術遁甲救人而設右宗僧人不知其任自今其職御及寺社住持勿令差下
35권-태종-18년-2월-11일-1문단
○壬辰命刑曹員吏皆就職以韓鉞擊鼓申訴合司避嫌故也
35권-태종-18년-2월-11일-2문단
○議營敬德宮視事之所  上謂議政府曰國家設書雲觀術學以占吉凶也然無精學其業而先告其吉凶者　史記具載離宮避方之事今予卽位十八年而無告其吉凶避方者予豈以吾子之亡而言乎且留後司無接見政府六曹之所予欲往焉而營繕視事之所如何柳廷顯朴　韓尙敬等對曰歷代皆有二都成周萬世之所仰法而有鎬京洛陽今  皇帝亦有南北二京國家留後司豈可棄而不修乎營繕視事之所不害於義
35권-태종-18년-2월-11일-3문단
○以長興君馬天牧爲內侍衛節制使節制使李澄入直擅自出外射的遊　以慢軍法兵曹請其罪乃以天牧代之
35권-태종-18년-2월-11일-4문단
○刑曹請盲人巫女之罪啓曰盲人卜者不精其業乃以誠寧延命啓聞且國巫加伊不能祈禳免禍巫女寶文不察病勢淫祀雜神於宮　以致不測請皆置於法命除盲人及加伊外寶文依律處罪
35권-태종-18년-2월-11일-5문단
○下旨刑曹曰巫女寶文除流三千里收贖只於外方付處　豆瘡祀神世俗之大忌故罪之
35권-태종-18년-2월-11일-6문단
○上曰予欲捨誠寧家爲寺其大君翁主家欲造於宮近處何如代言河演等對曰捨家爲寺其理不可知然都城內捨家爲寺則其終與閭閻無異請誠寧墳墓近處營庵居僧上然之
35권-태종-18년-2월-12일-1문단
○癸巳慶尙道晉州南江水黃濁連日
35권-태종-18년-2월-13일-1문단
○甲午駕幸開城留後司夕次原平廣灘  靜妃隨至各司一員分司侍衛
35권-태종-18년-2월-13일-2문단
○賀正使金萬壽回自北京通事宋成立傳寫行在兵部箚付以獻辭曰行在兵部爲禎祥事准行在禮部咨永樂十五年十一月二十七日該陜西{陝西}以瑞免來獻墨質玄毫鮮明純潔*??若玄雲黑玉金眸粲然騰輝布彩自古以來所稀有也又有靈芝仙草應時而見誠爲上瑞實應  皇帝至仁聖德爲國家萬萬年大平之徵在京文武百官上表慶賀外合行天下諸司衙門一體知會又准行在禮部咨伏遇朝廷營建北京宮殿永樂十五年十一月初二日起立奉天殿乾淸宮本月初八日該泰寧候陳珪等奏二處俱見五色瑞光慶雲*??*??絪縕流動輝徹　漢初九日金水河氷凝異瑞體具諸象自是異瑞連日呈見至十八日陳珪等復奏卿雲呈彩　　　　非烟非雲五色輪　浮空麗　變化舒卷彌滿殿間卿雲內出五色瑞光團圓如月正當御座光中粲然五色天花*??璨燁煜煇耀洞徹星融月朗流動　燭已而升騰大虛兩度宮苑掩暎其上今所御殿庭終日不收官軍工匠　目共觀皆喜　　躍趨事赴功斯爲  上瑞實應大平二十二日文武　臣上表稱賀外天下諸司衙門一體知會
35권-태종-18년-2월-14일-1문단
○乙未次于臨津渡北
35권-태종-18년-2월-15일-1문단
○丙申駕至開城留後司下輦于敬德宮
35권-태종-18년-2월-16일-1문단
○丁酉罷咸吉道兵馬都節制使經歷金最職咸吉道察訪鄭容請都節制使李之實不鍊軍器之罪  上曰之實宰相不可　{輕}代勿論乃罷最職慶尙道察訪柳承淵請兵馬都節制使朴實辛悅水軍都節制使禹博等不鍊軍器之罪命勿論其僚屬依律論罪
35권-태종-18년-2월-19일-1문단
○庚子議政府六曹請進肉膳啓曰先生制禮不可不及亦不可過也且王無傍忌輟膳已久請進肉膳不許
35권-태종-18년-2월-19일-2문단
○熙川君金宇卒宇熙川土豪江界萬戶英庇子也古名都吉有武才不識字貪財好色然自  上潛邸時有侍從之勞及卽位得與佐命之列累官至都摠制卒輟朝三日贈謚襄靖
35권-태종-18년-2월-20일-1문단
○辛丑議政府六曹詣闕請進肉膳不許  上曰予於死子已無可爲但從世俗素膳三十日諸卿無復進請
35권-태종-18년-2월-20일-2문단
○遣上護軍趙定于咸吉道去丁酉年五月初七日咸吉道都巡問使將白頭山北來欽差眞大人伴人女直所伊雍不花以女直書私通北靑住叔父阿伊不花書狀以聞  上命趙定見之其書曰我於甲寅年爲胡波豆所擄入中國今陪女直大人來于白頭山北新木柵城我側聞叔伯與從弟康吉等好在喜喜我欲出去相見眞大人豈肯送我叔伯使康吉蹄好馬二匹持來則我當送色好段匹定以其書意啓  上曰如此書問潛通何也定對曰康吉卽阿伊不花之子也非惟此輩雲尙等十餘戶昔避胡波豆之難入來甲山近於彼境今此消息相通事甚機密以甲山住居人移徙于深處可也  上命定刷出甲山住康吉雲尙等各戶移置深遠諸州其農作所出以　庫之米相換以給定將行都鎭撫李原延嗣宗刑曹判書尹向等啓曰今當農月不可移徙乞待農隙  上然之命定曰汝往先知此人等戶數若人口數如有可用者上送予將以任職事其無用老弱宜移置于北靑等處定復命曰康吉雲尙等十三戶已移置于北靑其中侍衛可當者唯雲回也等數人
35권-태종-18년-2월-20일-3문단
○禁留都前銜宰樞問安命留都大小人員有故不得已出入者進議政府告其故禁進退世子殿
35권-태종-18년-2월-22일-1문단
○癸卯復置知海　郡事始以開城留後司留後副留後中一人兼京畿都觀察使先是海　開城松林德水皆屬留後司至是海　京在兩班申呈曰本邑在三韓時爲貞州牧中古降爲昇天府其後又降爲郡以山川靈異之德奉安  齊陵僉望依御鄕例加號近日反去郡號屬于留後司永失鄕號百姓缺望乞將任內德水還屬本邑仍復郡號置守令  從之乃以前少尹張友仁爲知郡事以松林縣屬於臨湍唯開城縣仍屬留後司前此留後司以四縣爲屬故能辦朝廷使臣支應今以屬縣復合其舊難以應辦乃立留後副留後中帶京畿監司之法以留後司附近州郡相聚支應
35권-태종-18년-2월-23일-1문단
○甲辰罷醫員楊弘達職限四品收元鶴朴居等職牒降爲典醫助敎初刑曹及司諫院上　{疏}請弘達等不　{明}言誠寧疾證之罪  上不允至是判書尹向等詣闕固請故也
35권-태종-18년-2월-23일-2문단
○江原道都觀察使洪汝方上書請崔天命宋儲等罪書曰文王之　　　雉兎者無不往焉孟子此言特爲時君之失救弊而發也雖使往焉苟有人臣之心者其犯親幸之所而不忌乎道內橫城扇巖等地山深土薄禽獸蕃滋草木荒穢眞可謂蒐狩之地曾定講武之所往年春  殿下以同樂之仁包荒之量革去常所許人伐木耕田然有人臣之心者不可以有是令而遽爲己私也下旨未幾前護軍崔天命等十餘人卽入　屋凡十餘戶縣監宋儲亦坐視恝然君臣上下之分其若是乎其不敬甚矣臣已將宋儲罷其職造家者亦依律論罰有差然不可以此而止也伏望  殿下令攸司鞫問儲等以懲後來敎曰崔天命等論罪宋儲更勿擧論
35권-태종-18년-2월-25일-1문단
○丙午遣刑曹判書尹向禮曹　判申商奉表箋如京師表曰聖明御極　氣旁流造化鍾神嘉祥畢至照臨所　蹈舞惟均歷觀至治之時必得禎符之應然皆一物之僅見未有今日之騈臻旣瑞兎之效靈又仙草之擢秀雲垂玉殿爛五色之　　氷合金河宛諸象之布列盖彰誠心之昭格實基永世之大平慶衍宗　事光簡策欽惟  皇帝陛下溫恭濬哲剛健粹精制作冠於百王禮樂文物之盡美恩私被於八表飛潛動植之咸寧玆膺景　之稠重以致頌聲之洋溢伏念臣猥將庸質幸際昌辰迹滯釐東雖阻　於　賀情深拱北倍申祝於壽康向等拜辭傳旨曰赴京如有人問黃儼馬匹易換事當答曰牛馬易換是我國所禁黃儼則非私出入是奉命之人將其價欲換故以不多之數許令易換又　者以慶尙道來被倭擄唐人男符旭女陳佛奴等解送朝廷禮部奏曰朝鮮國與日本交親將被擄人等送還請問與日本交親之罪  帝曰朝廷人物買得送來有何罪焉今如復有問之者當答曰  殿下以事大之誠被擄朝廷人物買得送來
35권-태종-18년-2월-26일-1문단
○丁未大風
35권-태종-18년-2월-27일-1문단
○戊申  上拜  齊陵
35권-태종-18년-2월-28일-1문단
○己酉前慶尙道都觀察使李殷以老上書乞歸田里  從之殷永川人也年老無子每以堤堰之利達于  上再受監司之任築防導水間或有利然不察地勢督民就役故民多怨之至是年七十四上書乞歸田里原其設心以沈滯不見用若上書乞歸則  上必留之再任也旣蒙允許深悔之
35권-태종-18년-2월-28일-2문단
○兵曹判書金漢老請進世子於宮側  不允啓曰世子留都監國職也然昔日與具宗秀潛行不義  殿下切責改過其改過未久臣恐前日之心復萌矣
35권-태종-18년-2월-28일-3문단
○世子謂輔德趙瑞老曰吾欲射的如何瑞老曰大君之喪已過三七日可以射矣世子出內司僕門外射二百三十餘步
35권-태종-18년-2월-28일-4문단
○議政府六曹請進肉膳  不允
35권-태종-18년-2월-29일-1문단
○庚戌賜對馬島宗貞茂使送沙彌時羅米四十石初時羅寇上國浙江等地面掠陳佛奴爲妻男符旭爲奴於丁酉九月率佛奴等來泊慶尙道富山浦貿販萬戶金從善給雜穀二十餘石買符旭陰誘陳佛奴使逃具辭以聞卽遣司譯院注簿金仲渚率佛奴符旭以來解送遼東至是時羅來求其妻遣禮曹佐郞權克和于招賢驛迎謂時羅曰我國事大之國不可以中國之人留我境也爾之掠來男女俱已送赴遼東仍賜米時羅喜焉
35권-태종-18년-2월-29일-2문단
○命張允和等贖杖有差權尙溫等贖杖一百　收奪告身允和等坐失入人罪尙溫只坐出官庫之米私給鄕校及人吏義禁府照律執義張允和杖六十掌令柳濱九十朴安臣七十持平權照六十　皆收贖收奪告身內資寺尹權尙溫漢城少尹李賀各贖杖一百皆收職牒大司憲朴習以原從功臣持平申自謹水原府使朴剛生等以  太祖原從功臣之子皆只罷其職尙溫剛生等皆以妄悅結朝士趨附媚權貴見用於世貪縱不法遂被汚辱之名
35권-태종-18년-2월-29일-3문단
○義禁府請前水原府使朴剛生趙　{齎}許盤石等私用斛餘之罪  命勿論剛生爲  太祖原從功臣之子　{齎}爲開國功臣之子盤石以不入己俱免庾順道贖杖一百除收職牒以順道守安城之時以前守權尙溫穀草代納事妄言於朴習也
35권-태종-18년-2월-29일-4문단
○贖利川縣監閔逍笞五十還任
35권-태종-18년-3월-1일-1문단
○三月辛亥朔司憲府請判忠州牧事韓雍判官張安之以慶源倉不修之罪命勿論
35권-태종-18년-3월-2일-1문단
○壬子以崔　爲開城留後司留後李都芬右軍都摠制許稠開城留後司副留後兼京畿都觀察使李推黃海道都觀察使元閔生恭安府尹許遲漢城府尹李潑戶曹　判尹季童鈴平君閔生爲人巧慧辯給善華語上與朝廷使臣語必使閔生傳之  帝亦愛之赴京則密邇與語屢賜金帛
35권-태종-18년-3월-2일-2문단
○命分置慶尙道興利倭人兵曹據慶尙道水軍都節制使牒呈啓曰富山浦來居倭人或稱商賈或稱遊女日本客人及興利倭船到泊則相聚支待男女交　他浦到泊客人亦來沽酒託以待風累日淹留窺　虛實亂言作弊乞於左道　浦右道加背梁各置倭　刷出恒居倭人分置居生何如命曰令本道分置之際毋致人心浮動
35권-태종-18년-3월-3일-1문단
○癸丑命同副代言成　如津寬寺爲誠寧大君設水陸齋故奉香以往也賜祭敎書曰嗚呼壽夭之不齊　之天命而不可易父子之至恩本乎天性而不容已此乃人心之所固有而氣數之前定者也惟汝之生歲在乙酉今十有四年矣未嘗一日離於吾之左右予欲進膳汝必先嘗予欲觀射汝必隨行凡有起居必與汝俱今也已矣何以爲心嗚呼痛哉姿相端潔無有缺虧聰明溫雅孝悌是行讀書時習學射屢中　之有室又封大君謂將成人慰我衰老嗚呼已矣曷其奈何汝始病矣謂爲童稚之常事病旣篤矣雖悔何及禱祀之闕歟醫療之誤歟皎皎汝面常在目前琅琅汝言尙在耳傍嗚呼痛哉予與中宮哭汝之哀亦已焉哉以汝孝誠臨絶思親飮恨泉下其有已耶汝爲吾子旣孝且才無慊子職脩短之數實出於天非汝之罪汝其奚憾我爲汝父　{斂}不得視衣衿殯不得撫其棺　又必不得臨其壙以千乘之主而反不如匹夫之愛子非我忘情勢使然爾予之爲恨其又何極嗚呼痛哉爰命攸司崇汝之秩贈汝以謚恩數之隆異於於常例今遣近臣津寬之寺修設水陸以資冥福且致簿奠辭以侑之嗚呼言有盡而情不可終汝其知也耶其其不知也耶卞季良之辭也  兩殿悲哀之極凡薦導誠寧之事無所不至上覽敎書至半不覺噓　不忍終篇乃却之曰予之情意盡矣
35권-태종-18년-3월-3일-2문단
○傳旨于諸代言曰予爲亡子無可爲事欲從俗制今  中宮未寧而又三議政每日請進肉膳予恐勞大臣故來五六日當許肉膳
35권-태종-18년-3월-3일-3문단
○初置濬源殿直二人從咸吉道都觀察使之報也
35권-태종-18년-3월-4일-1문단
○甲寅召藝文館大提學卞季良問鬼神之理使兩大君問鬼神感應之理季良對曰鬼神非本在彼而祭則來享也有其誠則有其神無其誠則無其神我致誠敬則鬼神成於我之誠敬而來格也  上曰此說與佛氏舍利分身之說相類盖  上悲痛誠寧有是問也
35권-태종-18년-3월-5일-1문단
○乙卯雷雨且風
35권-태종-18년-3월-5일-2문단
○罷刑曹　判李之剛正郞盧龜祥洪復興佐郞郭貞等職正郞高若海外方付處初誠寧大君患瘡疹疾篤巫女寶文於宮中設酒食享鬼神禱之及*??卒或曰瘡疹之疾不可以酒食祀神也寶文設酒食祀神故有是變乃下寶文于刑曹治之寶文罪應絞命　一等施行其罪當杖之剛等不杖而欲贖其罪誠寧伴　等白之然後杖之其流罪依檢律照律而收贖伴　等更白而刑曹覺悟乃啓請流寶文於是司諫院上　{疏}略曰巫女寶文貪得財貨恣行邪術於宮中以致大變罪干不忠擧國臣民所共憤怨也雖蒙上慈末　其罪爲執法之官者宜請其罪明置於法而　判李之剛掌務正郞高若海等只從檢律照律而贖流罪無人臣忠敬之意乞命下攸司收其職牒鞫問其由以正其罪前　議李中培及龜祥復興貞等雖非房堂恝然坐視不肯用心請罪是皆不當請  上裁施行其寶文不忠之罪依律科斷國巫加伊亦竄遐方以懲其罪奉敎罷之剛等職若海外方付處中培寶文加伊更勿擧論柳廷顯朴　等啓曰寶文付處遐方恣行邪術外人服從然則安有窮困之戒乎請定遐方官婢以懲其惡乃配寶文慶尙道蔚山官婢未行誠寧根隨之徒歐寶文潛殺之
35권-태종-18년-3월-6일-1문단
○丙辰議政府六曹獻肉膳于  兩殿誠寧之率已三十五日矣
35권-태종-18년-3월-6일-2문단
○先是  上密謂趙末生曰世子去丁酉年奪前中樞郭璇之妾名於里者入殿內事覺見黜一日淸平君宮主平壤君宮主等來見中宮予適至平壤君宮主曰世子殿求乳母不得已送之中宮驚曰是何乳兒宮主曰於里之産聞其所以是漢老之妻從漢老之言託以從婢率入納之也仍敎末生曰世子自幼體壯謂將學問有成可託  宗社常勤敎誨之方今已鬚髥　　亦旣有予不好學問荒淫日甚歷代人主之於太子以私意易之者有之用讒言廢之者亦有之予嘗鑑此誓不爲之然世子之行至於如此奈何奈何以  太祖寬仁之大器開國未久至其孫已有如此其將奈何因潛然下淚曰亡息誠寧予家門洗面子也每於天使請酒之時天使黃儼等屬視周旋之間甚愛之謂將成就以慰老境不幸短命何以爲心末生對曰世子不事學問押　小人大小臣僚岡不缺望今又如此誠非細故宜罪漢老以戒後來  上曰以世子不義之故被罪者非一予實有　姑惟敎之以待自新此事宜勿宣洩
35권-태종-18년-3월-6일-3문단
○幸天水寺西岡餞領議政柳廷顯左議政朴　二人還漢京賜內廐馬各一匹曰卿等乘此馬往來兩京二人對曰  上德如此若騎此馬行一不義當殃及子孫也命廷顯　等曰往者奸臣具宗秀事覺之日予仰思  祖宗積累之艱難無可奈何召黃喜悉言宗秀之惡與世子之失喜對曰宗秀所爲不過鷹犬之事耳若世子之失則年少年少再言而略無他語今漢老以世子之舅不思  社稷之大體陰謀譎計還納於里此二人之罪宜置於法予尙隱忍不暴其事以待世子自新兩卿宜勿漏洩若世子終不改過則是其自取其終如之何左議政年少於予而領議政則年已老矣然死生無老少兩卿宜知之二人對曰漢老與喜之罪不可隱忍誠宜明正以嚴後來  上曰姑徐之以待世子自新之日可也議者曰　久典政權多受賄賂豈事皆合理乃曰殃及子孫不亦過乎
35권-태종-18년-3월-7일-1문단
○丁巳命刷卷色詳定貢賦與議政府六曹同議施行
35권-태종-18년-3월-8일-1문단
○戊午議溫井沐浴先是  上命趙末生等曰我素有疾欲於四月之初往浴平山溫泉以治之恐於至宿之處傷其禾稼將量其所出而償之或以閒田賜之體予至懷先使人往諭至宿之地居民毋令耕稼故至是復謂末生曰曾聽醫言有沐浴溫井之計信醫言而有此行則恐有開門引賊之禍且予時未寬心欲停溫井之行何如末生對曰  殿下素有風疾且久積鬱　故臣欲  殿下沐浴去疾以寬鬱　若  殿下不欲則誰敢强勸
35권-태종-18년-3월-8일-2문단
○傳旨承政院曰予望報恩寺嶺松木　　曾知此地有對射之處十日後親往  命內禁衛內侍衛分射又一日會都鎭撫兵曹堂上及諸宰相分射其令攸司多備官帑與酒又聞閱馬牧場多有獐內廐有兒馬一二匹一日出往試習成均館亦松盛地闊有對射之處予幼讀書時常遊樂於其中今欲往觀然以文廟在近不敢末生乃書官帑以進皮張居其大半敎曰除皮物全用弓箭末生擬以弓二十箭二十筒  上曰適中矣
35권-태종-18년-3월-8일-3문단
○平安道都節制使曹恰上防禦事宜報曰理山閭延之於江界道昌城碧潼之於朔州道麟山龍川之於義州道皆在江邊防禦緊要之處而軍器數少誠爲可慮請以界首官所藏軍器量宜分給  從之
35권-태종-18년-3월-8일-4문단
○賜吾都里童風只紙百卷爲老母有是請也
35권-태종-18년-3월-9일-1문단
○己未雨雹
35권-태종-18년-3월-9일-2문단
○遣內官黃稻于平山溫井先是都觀察使金文發聞將幸溫井抄農民修治溫井與道路  上聞之大怒曰予欲幸溫井必有傳旨今文發臆料役民作弊仍問代言等曰卿等無乃傳通乎僉曰無之乃使稻往審之稻還啓守令修葺作弊事件召前黃海道經歷安從信問其煩民之故從信對曰臣往觀平山溫井御室傾　將頹臣不可任視使平山守暫修葺之  上曰事雖如此爲臣子者違君命而行之當置於罪然姑徐之
35권-태종-18년-3월-10일-1문단
○庚申命書雲觀更擇誠寧大君葬日  上曰卿士庶人葬月各有定限書雲觀拘於陰陽禁忌啓曰三月之內無吉日唯四月初五日乙酉平吉耳乃召諸代言及日者崔德義李良一等入內親敎曰垂法後世當自宗室始誠寧之葬定爲四月初五日且人之壽夭皆天所定豈有陰陽拘忌之所致歟予存葬通日推算書其餘書皆焚之如有藏妖誕葬書者　輸書雲觀皆燒之贊成李原大提學卞季良等據大歲壓本命屬  殿下之忌請用來己亥年正月通吉日葬之
35권-태종-18년-3월-10일-2문단
○召見知申事趙末生代言李明德金孝孫等曰予於誠寧之葬欲從三月之制書雲觀拘於陰陽禁忌以四月內無吉日唯本月初五日稍吉但以大歲壓予本命退擇明年正月初四日予不信此言以已然之事言之趙仁璧趙英茂李和李元桂等皆子孫衆多之人其子孫豈無大歲壓本命之人乎然未有以大歲之壓而先亡也歲在辛未  先　得病予侍側見終擇日而葬是年予之大歲壓也歲在戊子葬我  太祖其葬日壓  上王本命日而行送終之禮自予卽位以後或川渴或移石或海赤凡怪異之事多矣而一書云易王之兆然予卽位十八年于玆尙無凶害夫豈此書不及胡舜臣乎此數條皆不信之明驗也且予昔召見庾順道將鎭安君益安君八字問其吉凶順道　{答}以生存而又以生人爲死由是觀之雖星曜亦或未可信也古有卿士庶人之葬禮而庶人拘於陰陽之忌不遵古制欲垂法後世則當自宗室始今誠寧之葬從先王之制定爲四月初五日以此意諭於政府六曹及李良一高仲安自今以後毋進雜言
35권-태종-18년-3월-10일-3문단
○上命孝寧大君問於承政院曰欲爲誠寧立宗奉祀君王之子無後而卒以兄弟之子立宗奉祀何如稽古制以聞  忠寧大君與趙末生稽諸古典而未得其制
35권-태종-18년-3월-10일-4문단
○構朝啓廳於宮西
35권-태종-18년-3월-10일-5문단
○江原道淮陽等處採訪副使尹興義獻金一百三十七兩四錢黃海道採訪判官金貴龍獻金七兩五錢平安道採訪副使白環獻金一斤八兩五錢地滓　一百十七斤皆下工曹
35권-태종-18년-3월-13일-1문단
○癸亥黃龍見于京畿喬桐縣水營井中水軍僉節制使尹夏報曰水營前有井船軍等欲汲水就邊黃色大龍滿井而見腰大如柱井圓十二尺五寸深二尺三寸
35권-태종-18년-3월-13일-2문단
○世子出內司僕門外射的
35권-태종-18년-3월-13일-3문단
○贈誠寧大君*??爲卞韓昭頃公禮曹啓曰卒誠寧大君*??依魏宗室　悼公晉宗室遼東悼惠王宋宗室臨川武烈王贈謚例國名　稱何如從之仍敎曰鎭安君芳雨益安君芳毅之謚亦依此例施行乃贈*??爲卞韓昭頃公定孝公芳雨加辰韓恭靖公芳毅加馬韓
35권-태종-18년-3월-14일-1문단
○甲子大風雨
35권-태종-18년-3월-14일-2문단
○鳳山人漕運新樓所造椽木敗船溺死二十八名
35권-태종-18년-3월-14일-3문단
○對馬島宗貞茂遣人求藥平道全曾乞暇往見宗貞茂今送伴人皮都知詣闕獻書辭曰宗貞茂去年九月發風病幾死去二月小差乞將淸心元蘇合元諸般藥材付伴人送之又傳道全之言曰在前貞茂無病時賊船過薩摩州向江南今賊人議曰上將出來貞茂亦病聲言過薩摩州遂過行朝鮮地境　或犯境甚可慮也宜達於國家令各浦兵船謹於防守  上覽道全之書曰彼雖求藥安知服法乎兵曹　判李春生等啓曰今倭變可慮送騎馬驛子於各道堅實防禦敎曰送騎馬驛子則其勢甚急外方必驚擾矣但當移文知會
35권-태종-18년-3월-14일-4문단
○宗貞茂處若蘇合元淸心元保命丹養脾元正氣散等藥及燒酒酌量具錄禮曹書契授今受由入歸禹元以送且禹元過海糧　醬養母之物糧米亦宜酌量給之
35권-태종-18년-3월-15일-1문단
○乙丑風雨雹
35권-태종-18년-3월-15일-2문단
○沈淙死于兎山縣淙尙  上之同母弟慶善宮主封靑原君與懷安君芳幹私通事覺竄黜至是病死
35권-태종-18년-3월-15일-3문단
○日本對馬島左衛門大郞獻黃柑大郞因平道全獻柑子三百二十箇
35권-태종-18년-3월-15일-4문단
○司憲府請楊弘達朴居及巫女加伊依律施行不聽
35권-태종-18년-3월-17일-1문단
○丁卯司憲府上　{疏}　{疏}曰前刑曹　判李之剛前　議李中培前正郞洪復興盧龜祥高若海前佐郞郭貞等以法官論巫女寶文之罪而不以不忠論大爲不當至於杖罪亦欲收贖而成案尤不當也　若海以房掌不告堂上擅欲收贖罪固不小而若海但付處外方之剛中培復興龜祥貞則只罷其職如此則執法之官何以爲戒請依律施行以戒後來敎曰之剛等已被諫院之劾政府六曹共議坐罪不可更請掌令朴軒啓曰誠寧之疾非隱微難知之證弘達等皆曰已愈而不精命藥瘡疹之疾非神之所可能救者常人之所共知也而巫女寶文苟貪財物宮禁之內恣行邪術以致大變宮禁之內常且如此　於無知庶人何所不爲　置於法以懲後來敎曰旣已坐罪不宜更請
35권-태종-18년-3월-20일-1문단
○庚午御別殿視事  上自誠寧之卒不視事是日始御殿視事鄭尙久居鄕曲以司諫入　朝啓  上謂尙曰隔年不見面目近者退適何鄕尙對曰洪州  上顧左右曰司諫予之三館時同僚也仍問曰行年幾何對曰六十一歲  上曰諾予心曾謂不過六十一二代言河演啓曰投化倭人等來居我國非一二年矣而猶賴國家資生其支費不資請自今勿復給糧敎曰此人等初來我國不習家産之時宜給糧以補乏旣習我國之事而已成其生可以耕田而食也寄食我國以爲恒例則無窮之欲何時而已乎近者平道全與弟皮郞書賊人等造船一百五十隻欲掠中國其於往來邊鄙之患可勝言哉我國因平道全等至今得保此特權時之意也賊等多逞不義宜當自滅若不自滅則豺狼之暴何時而已乎　中國知我國交通而不救中國之患則非特無事大之誠其終必有腹心之疾予以此慮之無已
35권-태종-18년-3월-20일-2문단
○命各道都觀察使搜訪賢良具名以聞江原道四十人慶尙道五十一人全羅道八十六人忠淸道八人平安道十二人咸吉道二十人京畿五十人黃海道二人
35권-태종-18년-3월-20일-3문단
○立武工去官之法禮曹啓各處祭享時武工不足乞令各司吏典去官爲隊長隊副者使令去官爲軍器監別軍者定百二十人依齋郞房例分爲左右番每都司二人式去官何如敎曰使令去官人內年少習業可當人盈數爲限定送依啓聞內去官
35권-태종-18년-3월-21일-1문단
○辛未賜酌啓事諸卿左副代言元肅就前啓曰臣於去年以知楊根郡事擢拜代言臣之老母感泣終日  聖恩深重無由報　{答}言訖涕泣  上曰汝言誠是予昔拜承宣  太祖方以首相當國猶且感悅而下涕仍舍淚焉
35권-태종-18년-3월-21일-2문단
○兵曹請造漢京軍營啓曰造成材本已到江邊積之累日請姑停軍器月課以本監軍人及曹屬補充軍等赴役至於輸木輸石開基時以京畿各浦當番船軍幷役左邊則使繕工監監督右邊則使軍器監監督使兵曹　議南琴察其能否  上曰無乃大動土木之役乎兵曹　判李春生對曰雖然若非民力未能辦也  上曰予曾見輸木之役雖輸一木人數甚衆若於江邊　鍊輸入則材木　{輕}而人力分役事不日而成矣且土木之役不可興於苦熱當四月畢役可也須以開基爲先
35권-태종-18년-3월-21일-3문단
○司憲府請判晉州牧事柳琰罪命勿論啓曰琰在晉州江州鎭旣革尙定鎭撫吹螺赤多作弊事濫抄軍人且率晉州陜川咸安等處吹笛人及倡妓再行田獵置爐冶三所做贈送刀子造鎌和賣公然費用田獵日久軍人絶糧收　{斂}於民以給之殊無宰相體  上憂民之意校書校理梁權爲晉州判官通同柳琰　{斂}民軍糧及皮物馬蹄鐵等物公然作弊　皆不當依律論罪以懲貪汚  上曰琰予之同年也何好田獵之如此乎趙末生對曰琰之尤好者鷹也  上曰不能臂鷹而好鷹者頗多昔鄭熙啓如是琰亦好鷹者也所犯雖多置而勿論只罷權職
35권-태종-18년-3월-21일-4문단
○命吏兵曹將往年收職牒者具名以聞  上問趙末生等曰前日聞柳廷顯朴　之言曰柳潁得罪可憐也未知潁之罪當乎否末生對曰當也  上曰廷顯等所言非獨指潁也指諸衆人收職牒者而言也
35권-태종-18년-3월-21일-5문단
○戶曹判書鄭易請安  太祖眞及功臣晝像於思勳閣  不允  上曰非敢改  太祖之願乃從功臣政府禮曹之議更考其時之議
35권-태종-18년-3월-21일-6문단
○議春秋等賦詩法右副代言元肅啓曰隨駕文臣數小請使留都文臣等賦春等詩  上曰予聞古有一人欲賦詩則於房內廣披書冊今賦詩之士亦皆如此則其才安有長進之理乎肅對曰古者出題則各在其家限三日而賦今則受敎衙仕日會於朝房限時而賦  上曰此法甚當
35권-태종-18년-3월-23일-1문단
○癸酉杖都摠制金萬壽九十流于伊山鎭初趙末生啓曰前年金慮遐越獄而逃今在平壤逃出之日豈無知情之人旣出亦豈無藏身之家當身則本家已贖罪矣然知情人則不可不推使義禁府捉來問知情人從之下金萬壽于義禁府命臺諫刑曹雜治之慮遐納招曰端川知事時受監司差使推甲山萬戶張蘊所犯蘊出在甲山地境亐羅漢妄以彼土東良北地納段於義禁府自惑逃出隱於七寸叔金萬壽家留十日後去瑞興萬壽妾家今乃被捉萬壽納招云吾父爲定州德察倉萬戶時因倭人入侵得罪被囚慮遐之母親自饋養存命父曰吾老矣不能報恩爲吾子孫者當報此恩前年八月十四日慮遐逃來吾家留之後授伴　朴世連送于瑞興妾家國家排門粉壁窮推之人容隱是實慮遐曾在逃時依大明律贖其罪故只流于永川護軍張臣桂杖一百流于天安臣桂亦容隱慮遐者也朴　私言於朝曰萬壽以宰相侍君之側容匿案逃罪莫重焉雖然五倫之中朋友居一萬壽欲救明友於患難而不顧後日之責爲國家之計不可無此等人也　慮遐之罪不關於  宗社而萬壽臣桂又皆爲親屬乎
35권-태종-18년-3월-24일-1문단
○甲戌以申孝昌爲左軍都摠制李愉刑曹　判孝昌自漢京來謝  上曰予見官案非不知卿之爲散人但爲累年病臥故也近又聞爲濟生院提調今之爲摠制者非一朝一夕之慮也孝昌謝曰臣累年得病幾乎死矣全賴  上德僅保連命今過蒙  上德豈圖寵命之至於如此乎
35권-태종-18년-3월-24일-2문단
○平安道都觀察使請判義州牧事朴礎罪  不允報云礎及知宣川郡事權守紀等抄送軍人田于他境守紀則臣已依律杖一百罷職礎亦請依律罪之
35권-태종-18년-3월-24일-3문단
○對馬州宗貞茂代官佐沙仇里使人獻禮物
35권-태종-18년-3월-24일-4문단
○命收葬書禮曹啓葬書京外知會皆聚書雲觀若藏匿不出者依收藏禁書律論前此命曰中外經師各有相錯葬書拘於陰陽禁忌而經年未葬者頗多誠可痛心令書雲觀擇葬書最要者以葬通日頒布中外其餘妖誕不緊之書悉皆燒毁至是收之
35권-태종-18년-3월-24일-5문단
○命令山郡置養蜂筒戶曹啓將各道貢案付一年淸蜜黃蠟元數准計納貢周足之數依山各官分定養蜂試其可否從之
35권-태종-18년-3월-24일-6문단
○下朴居于義禁府傳旨承政院曰予聞朴居在漢京言毋嶽深洞等處狗子成　咬殺負薪老人眩惑人心令留都義禁府推問其事若招虛事或不承伏執送留後司京畿都觀察使許稠據馬山驛丞崔召之報移關兵曹曰惡狗十五餘留在於毋嶽石穴晨昏　吠每欲傷人請使人捕之兵曹以啓敎曰如其所報分義禁府執朴居來居族人沈有根僧信贊等亦逮焉敎曰居無實人也三人罪同歟否末生對曰同敎曰初發言之人無乃加有罪乎照律以聞末生對曰居罪當置妖言律妖言之罪當斬三人之罪皆同然請下義禁府更推照律  上從之因命曰執馬山驛丞以來問其狗子傷人之事所報虛則依居等例論罪
35권-태종-18년-3월-27일-1문단
○丁丑放赴役軍人傳旨曰時當耕種不可役民新樓營構材木轉輸軍人一皆放遣
35권-태종-18년-3월-27일-2문단
○司諫院請金萬壽金慮遐等罪　{疏}曰臣等竊謂人臣之職莫大於忠直忠故於事無不盡直故於事無不當慮遐之逃也國家排門粉壁其推之者可謂極矣是宜人人之所當奔忙告捕者也　萬壽過蒙  聖恩位至二品宜盡忠　誠思報萬一不此之顧反以小惠以廢大義容隱罪人不告於官庇養數朔給人指路潛送遐方而使張臣桂張興等效之不忌其爲不忠不直甚矣若慮遐者亦當義禁府　問事由之時盡輸其情則直矣惑於己罪逃匿規免其爲不直亦甚矣今  殿下特從寬典末　其罪其於懲惡戒後之義有所　焉伏望  殿下將萬壽慮遐等罪依律施行以慰臣民之望不勝幸甚不聽
35권-태종-18년-3월-27일-3문단
○命官妓嫁良夫生男屬都廳禮曹據慣習都監牒呈女妓嫁良夫所生女屬蓮花臺男屬都廳  上曰蓮花臺以外方官妓可當者選揀爲之都廳從其所報
35권-태종-18년-3월-29일-1문단
○己卯隕霜
35권-태종-18년-3월-29일-2문단
○遣知司譯院事姜邦祐押送被倭擄唐人夏寧等四人于遼東
35권-태종-18년-4월-1일-1문단
○夏四月辛巳朔隕霜
35권-태종-18년-4월-1일-2문단
○御別殿置酒餞韓尙敬漢京之行也兼饋啓事臣僚賜尙敬馬一匹
35권-태종-18년-4월-1일-3문단
○上曰誠寧之卒非其命也李原對曰脩短之理實關於天願  殿下寬之苟死者雖醫不能救近姜淮仲妻有身楊弘達以爲腹中成塊灸之落胎然後知其有子也朴　曰乘輿移幸久矣大小臣僚意其永不還駕　家來者有之願定還都日期以一人心止浮言又於留後司着紗帽於路似未便穩  上曰過夏還都之計已定諸代言所共知也何有浮言趙末生對曰奉敎已造軍營是其明驗  上曰何必軍營  宗廟社稷在焉捨此何去留後司亦都邑也着帽行路又何未便之有　曰如此則似有南北京  上曰天下君王古有兩都稱此爲都何害諸卿皆出　就前密啓曰申孝昌在壬午年爲承寧府尹從  太祖不返宜不　用今拜都摠制未便  上曰卿言是予乃忘之鄭貫申自謹何以　用此事宜令舍人啓聞不宜親進密啓
35권-태종-18년-4월-1일-4문단
○命各司相　{遞}往來漢京
35권-태종-18년-4월-1일-5문단
○賞告産金之地者採訪副使尹興義啓曰春川産金處淮陽戶長朴玄龍所告也狼川産金處縣人前郞將金龍儉所告也金城産金處縣令高襲所告也平康産金處縣監朴曙所告也上項人等褒賞以勸後人敎曰銀則力役倍多其利數少金則其利稍多以金代貢銀可也然將何言而欲代乎褒賞之事下政府六曹擬議申聞吏曹啓朴玄龍免其身役金龍儉賞職朴曙高襲其陳告處吹煉試驗後加資褒賞  從之
35권-태종-18년-4월-1일-6문단
○命免安邊記官金之純將校李春役咸吉道都觀察使柳思訥據安邊府使李植呈報云金之純李春等欲免本役求應召募入居慶源之地之純之祖曾有功於紅賊之亂又從  太祖赴引月之戰大抵窮荒之地人所難居皆不願也而李春不憚窮荒欲應募而入居從其所願免役入送如何命政府六曹擬議申聞遂免其役
35권-태종-18년-4월-2일-1문단
○壬午敬德宮新樓成
35권-태종-18년-4월-2일-2문단
○留都司憲府上　{疏}請還都　{疏}曰臣等分司還京之時路見貴賤男女牛　馬載絡繹于道比之常時十相倍　其間豈無弊乎入京以來又見隨駕人民單獨者之家舍如過夏則恐破毁之盡而還無所止矣　在都人民瞻望翠華之心之切奚　　兒之慕父母乎瞻望之心旣如此小民之弊又如彼伏惟  殿下特垂明察早回車駕以副輿望趙末生李明德等留而不啓金孝孫元肅等曰憲府議弊上　{疏}不可不啓也末生明德曰曾聞  上敎不可啓也又私自語曰已率妻子安接大厦　從憲府之　{疏}遽爾還京則妻子家産何以輸乎  上使內官崔閑問於六曹曰予於此都非避厄而來以小兒之故不遑寧處欲寬憂心耳今營樓觀實非長久之道也　有使臣越江之報則未有迎接之所有雨則不可以帳幕待之也近聞小民之言皆望予之早還兩京之內婦女之行相望道路豈無弊乎四月雖是厄朔下半則無害十五日以後二十日之前予欲還都議其可否朴　曰臣之前日所啓者以漢京之人瞻望車駕之故而非以利害啓之也且不知過夏之計也金漢老曰宜自下陳其可否執義許揆司諫鄭尙吏曹　議南琴等曰四月  殿下之厄朔若入五月之節則可避厄朔四月過而五月來則付種已畢而未始除草當此時還都則兩全無害長興君馬天牧曰五月動駕則可以避四月之厄也五月路邊之田盡闢然亦多閑地何慮其無下輦之處乎朴　金漢老禮曹判書金汝知摠制尹惟忠戶曹　議李貞幹等曰兩京之制自古有之今我  殿下避厄而來不過厄朔而還都誠不可也　路邊之田暫無下輦之處待秋還都豈其不可閑入啓敎曰予之初來非以避厄欲寬憂心也然移來此都今已六十餘日以予丈夫尙無收淚之日　在中宮豈有安心之時乎故與中宮已定還都之計且予之兄弟不爲不多而未有相從之人今欲還都者欲陪  上王也若曰路邊之田盡鬪則不行直路可矣人謂予不還漢京漢京  太祖所都  宗社在焉予豈不還是月二十日必還勿復多言定日以聞　等固執不可敎曰二月是予之厄朔也二月之厄何延及四月乎假使四月有厄予已老矣何足慮乎　予之初來非欲避病卿之所知也近有數日之雨別牌等結幕虛地其苦不小命鎭撫　入宮家又見路邊之家　皆傾危　深處乎　有家頹而人死則是亦可慮也予之子孫多在漢京思慕之心兩地相照　大小人員去妻子離父母豈無怨咨之心乎予斷以大義而欲還勿復强言　對曰臣等之欲  殿下過夏者無他欲避厄也四月未過而遽欲還都誠爲未便若  殿下虛論厄朔則還都之日何必擇乎漢老曰  殿下今年有大厄故見大君之患臣等所望者非獨欲過夏也欲以冬至前爲期末生曰大小之人本無家者皆安其所本有家者　皆修葺安有家頹人死之慮乎　皆　{遞}番往來何怨上之有乎  上又詰問曰予之初來非欲避病也卿等皆欲使予過夏有何益乎末生明德等對曰臣等欲  殿下過夏者無他留於此都日久月深則哀痛大君之心庶可弛也今若還都則  殿下未禁思戀而傷心尤切敎曰予來此都六十餘日未有收淚之日雖至漢京何以異乎予之欲還多端而卿等皆欲予過夏予若過夏則勿以爲煩末生等喜形於色俄而召檢校漢城尹崔德義等命擇還都之日動駕則初八日下輦則十一日也  上使崔閑持書雲觀擇日書以示承政院曰予聞擧動人君之大節今予此行非漁獵之行也末生明德等曰從明日而計之則只隔五日各驛之馬似難悉來敎曰予之欲速還都無他以其順人心也今汝等欲予過夏者不知有何益乎以過夏之酒多釀於此都乎以予之位尙未能盡輸眷屬而來　今小民去妻子離父母者頗多豈無完聚之心人之向背不可不知也末生明德等對曰民何厭焉又何有弊今隨駕之人無大無小皆今代番長番者皆率妻子而來誰敢怨咨父母妻子在遐方者頗多男女旣長而有室有家者亦多矣雖往漢京尙有未得相見之人也宜留過夏河寅金孝孫元肅曰近臣及識理之人必無之矣其無知單寒軍民則夫婦各在皆必厭之然  上體風氣宜於溫井湯沐又昌德之宮傷心之地宜留此以寬憂心敎曰然識理者則暫無怨上之心也予之欲還以從民望也卽錄宿次之地以聞兵曹工曹各令所屬之司治隨駕之事大小之人聞之皆喜而猶恐其中變也末生曰以一家之弊言之非獨家産之已輸至於醬瓮亦已輸來若遽還都則將何以乎肅曰吾失卜馬將何以乎  上問於承政院曰予聞朴　言於汝等曰前日因醉啓事之時未能盡言何所指而言歟明德孝孫等對曰臣等聞　之言近自漢京而來族屬來餞累日過飮路中元氣虧　入來翼日又過飮於  上前因酒　啓事皆不明白閑問曰左議政所啓者何等事也明德曰一紗帽之事一漢京之人望車駕之事閑又問曰止於此乎明德曰亦有一事焉閑不再問而起明德亦起追閑觸耳而說史官隨至立於明德之後明德揮而退之使不聽明德說訖乃曰大抵　之發此言者恐  殿下因己之言而欲還漢京也閑以啓敎曰　之發此言者發明己言也予之欲速還者非以　之言也素有此計也漢京之人胥動浮言皆謂予還都予聞此言不勝感動漢京亦釀過夏酒乎末生對曰漢京亦然敎曰此間氣候不尙前日隕霜恐民咨怨之所致也末生對曰  殿下卽位以來天變地怪屢見尙無後災氣候不常豈民怨所致乎孝孫曰去年四月雨雪失節　今無後災也臣等之欲  殿下過夏者是月沐浴溫井治去宿疾待秋而還都也敎曰然則欲從汝等之言支費之物可載去也移文京畿及黃海道勿使農民作弊又勿令觀察使及各官守令等現身
35권-태종-18년-4월-2일-3문단
○全羅道都觀察使請置濟州屯田據濟州都安撫使呈報云每年諸處祭享三度進上馬貢馬貢物過海糧待風糧如此一年所費約一千餘石無時助戰軍糧補乏實難請依前例置屯田  上曰移文無弊耕作戶曹擬議啓曰非獨濟州其他使客煩多各官多　倉庫米豆以支待甚者重　{斂}田租流弊於民屯田種子以不多例差等定數使鄕吏日守官奴婢分番耕作何如  上曰累月大旱則必有陳言者姑停之
35권-태종-18년-4월-3일-1문단
○癸未御便殿視事  上問代言等曰予有疾欲湯浴然正當農月予行幸則大有弊故不敢代言等對曰  上素有風氣當及時治療又湯浴治病三四月寒熱得中其時也雖當農月治病不得已也  上常時行幸嚴立禁法使軍馬不踐田地今除雜差備行幸豈有弊也請之再三  上意遂決以  上過於悲哀故勸  上行幸庶幾寬之也命遣上護軍趙　審觀行幸所過宿次以來
35권-태종-18년-4월-4일-1문단
○甲申囚醫員揚弘達朴居曹聽元鶴于義禁府初  上使崔閑傳于承政院曰誠寧之卒雖曰死生有命然當發病之初腰背疼痛醫員朴居等　候曰風證飮之以人參順氣散出汗過多又進感應元對金飮子及其瘡疹已發病勢殆矣則又曰此乃疹疾之常事諱藥而不進一貼嗚呼痛哉不意一夕至於此也今見醫書腰背疼痛者豆疹未發之初證也且瘡疹逆證之後能救之藥見於方者非一爲醫者苟能用心精察變通從宜請其相合之藥則豈無可變之理也大抵藥餌之事極盡無憾而卒不免於大故是則　於天者然也瘡疹人之所共經驗非微妙難察者也醫員等始則以爲風證進其相克之藥終則以爲順證而不用能救之方呼苦一旬至於亡是豈非人事之所失歟此予所以痛悼而不能自寬也前日李原言曰修短之理只在於天非醫員之所能救也是則原平日自以謂死生之理各有所　非人力之所能何以誠寧之卒歸罪於醫員乎原以中心所抱不諱陳之可謂直矣是眞不知予心之痛恨有由然也汝等常在予側其於誠寧之卒聞之熟矣知之悉矣宜當布諭使大小臣民咸知醫員之不肯用心今乃含默不言至使大臣尙不聞知汝等之奸極矣汝等徒以奸巧襲身者也誠寧之卒今已六旬未嘗一日不下淚也卽命獄官囚繫醫員鞫問其故以徵後來未爲過也雖然必有言之者予何欲速乎趙末生對曰誠寧卒日  忠寧大君出外語臣曰朴居等云瘡疹之證此爲最順意必愈也變證之藥不進一度以至於此臣聞是語卽傳諭於政府六曹旣且陳慰大小臣僚誰不知  殿下之意乎前日李原啓事之時臣與河演欲辨之避席俯伏未啓而出臣等誠有罪焉  上使忠寧大君傳敎曰予以汝等爲曲者無他使大臣不知予志遂發死者非醫所救之言予於醫者豈以盡稱其職而致死爲罪乎弘達當慶安之病熱證而進正氣散以至病極其卒以爲臣業醫以來未見如此之疾比於非人之子及其卒也予親見方書熱*症而飮補藥則至於煩憫明明具載然予反以爲命也如之何又當昭頃之始病也腰背疼痛弘達等謂風疹也飮以正氣散而出汗以頭痛而出汗則一生十死之言載諸瘡疹之方及其始發之後慮有不諱多進變證之藥朴居以謂黃蠟色是順證也而治藥甚不可也卒不飮變證之藥其初也以瘡疹而爲風證其發也以灰蠟而爲黃蠟以致不虞之變于今六十餘日淚不輟眼予欲其枷械下獄以報昭頃之　如何末生啓曰李原之所啓意在罪醫故言及淮仲之妻之死枷械下獄依律處罪以答大小臣僚之望臣等所願也雖外事不謹其職則科之以罪者邦之常憲也　內事不謹以至於變雖愚婦童稚尙皆知之敎曰必有言者姑待之至是政府六曹臺諫請正其罪又李原具請弘達等四人誤進藥餌以致大君之卒之罪  上枚擧醫員不用心治藥曰歲在乙未慶安宮主病證發熱苦極直視手反弘達曰如此病證醫家所未知也進養胃湯平胃散予心以謂非常而愧聞于人卒後予見方書直視手反正在發熱之證誠寧君發疹之初腰脊痛曹聽元鶴等啓以風證進人參順氣散發汗後見醫方豆疹門亦載腰脊之痛又於病極之日已爲變證色至灰白朴居曰此乃順證色爲黃蠟上品之證此人等雖無故害之情實是不用心之致然命憲府究問其罪以聞
35권-태종-18년-4월-4일-2문단
○命摠制權希達出仕以扈駕溫井也  上欲往溫井兵曹以希達錄於留都之列　察軍士  上問承政院曰何以使希達留都歟末生對曰希達歐其舅柳洵之奴因辱洵洵告憲府憲府　希達欲質諸證見之人移文漢京證人時未來也故希達不仕  上曰希達不可離於左右也還來則當治其罪卽召希達至  上曰族長所當敬何狂悖如此乎
35권-태종-18년-4월-4일-3문단
○前黃海道都觀察使金文發卒文發光州人由都評議錄事出身洪武丙寅從全羅道元帥擊倭寇于南原寶城有功由是知名拜突山萬戶順天府使屢以捷聞遂至　用遍歷京畿忠淸慶尙全羅道水軍都節制使爲人恭遜廉簡卒年六十子昇平
35권-태종-18년-4월-4일-4문단
○命創昭頃公墳菴墳在高陽縣北酸梨洞菴號大慈屬奴婢二十口田五十結命前都摠制趙庸製墓誌大提學卞季良製神道碑銘皆使直藝文館成槪書之賜槪黑麻布白苧布各二匹刻手金有知僧明昊等三人米豆幷十石
35권-태종-18년-4월-6일-1문단
○丙戌視事于新樓下仍置酒  上泣曰大醫楊弘達朴居元鶴等昔於慶安之卒啓曰此疾臣所未嘗見醫書亦未議論予意以爲乃何爲人之兒得疾如此甚愧恨焉其後見醫書云誤治熱氣則手足　痺今此誠寧之疾腰背疼痛咸曰風證使之服人參順氣散以致變證又曰順證以至凶變予見醫書瘡疹之疾若以風證治之則十死一生以此言之罪不容赦然從律治之則雖云業不精矣代此任者亦且難得也司憲執義許揆等　弘達朴居等罪以斬照律  上曰罪雖至此豈可　{輕}殺哉乃廢弘達爲庶人朴居曹聽元鶴屬典醫監令史政府六曹臺諫欲將弘達等依律斷罪請至再三  不允
35권-태종-18년-4월-6일-2문단
○左司諫大夫鄭尙啓曰  上不遺草茅賤士授以諫官之任小臣之所懷請悉陳之  上曰然就前說之尙曰今起土木之役大作朝啓樓過夏此都則漢京人民未知所定茅茨廬舍必至彫殘弊莫甚焉　漢京  宗社之所在不可久曠松都前朝之遺墟不可避厄望  殿下溫井治疾之後五月入節則速還漢京以定民志  上曰予不避厄偶然來爾初欲還京中有別議姑且徐之予幸溫井將更思之司諫之言是也
35권-태종-18년-4월-6일-3문단
○上命諸代言問於許稠曰昔辛卯年間卿爲禮曹　議時以長生殿改稱爲思勳閣欲安  太祖神御與功臣之影何故事寢不行稠啓曰古典所無故令議政府與諸功臣同議而止  上曰爲子而欲忠欲孝誰無此心然無古制不可爲也予意以爲諸功臣必曰革  太祖之制故命諸功臣擬議可否夫豈不知然今皆曰不知寢事之由非也欲復立此法者豈通今達古之言哉稠復啓曰當是時也臣承命稽長生殿名於玉海等古文竟未得見抄漢唐凌烟閣麒麟閣之制令正郞卞季孫告于政丞韓尙敬正書以聞命改爲思勳閣仍令議定奠獻之禮河崙以爲何代無功臣代有功臣而隨作殿閣則雖滿藏義洞地而不足矣聽此啓聞事寢  上曰然漢唐功臣豈止二十三十餘人我國功臣數至五十餘人  宗廟配享者唯四人耳予之事合於漢唐宋朝之事予其窮究施行又諸功臣皆與議焉而韓政丞等皆以爲不知其事予視其面鄭易未得通今達古聽從高論妄言之耳
35권-태종-18년-4월-6일-4문단
○朴　請申孝昌之罪啓曰孝昌於壬午年從  太祖於東北面致有大變至今保全幸矣今又超等受職於義未便上曰孝昌鄭龍壽以承寧府扈從而已無　謀之罪故其時勿論　曰孝昌龍壽雖不操兵得與　幄之中其罪甚大  上曰孝昌龍壽先通機變其不　謀明矣雖在行幸之內豈可以　幄　謀論之哉　曰二人若不　謀當力陳不可  太祖不聽則當挺身逃來曾不是慮而始終隨駕當是時其變若成則必得功賞其在王法不當蒙赦今之受職實爲未便  上曰雖然其時公議不如此也議政府使舍人權蹈詣闕上言曰孝昌朴蔓昔從太祖構成東北之亂厥罪惟均無有　{輕}重蔓廢爲庶人子孫禁錮已多年矣孝昌則今拜都摠制  殿下於孝昌特賜仁恩保全其身臣等非欲請罪*　至正二品實有未　於賞罰之道願  殿下裁擇  上曰昔日扇亂之黨非獨孝昌而龍壽亦與焉予曾以龍壽之子貫爲僉摠制至爲嘉善判廣州牧事卿等今以孝昌之事爲言若是則於龍壽又何擇焉其　酌以聞蹈以告政府　詣闕上言曰臣於孝昌非欲加極刑耳願以朴蔓同律施行其曰非欲請罪者舍人之失於上言也臣等之於孝昌豈以還取其職爲足乎伏望將龍壽孝昌皆以朴蔓之罪同律施行以副臣民之望敎曰予以鄭貫爲言者非欲使卿等請其罪也但借此以塞卿等之請耳孝昌之子自謹則至爲司憲持平龍壽之子貫則至爲判廣州當此之時未有一人言其不可今日之請似乎緩矣　乃退
35권-태종-18년-4월-6일-5문단
○上詣於背洞本宮相定  太祖影殿與齋宮之基  上嘗命趙末生曰於背洞本宮  太祖龍興之地不忍荒廢爲丘壟欲營影殿汝其往觀至是  上率劉旱雨相定
35권-태종-18년-4월-8일-1문단
○戊子幸平山溫井駕出自宣義門驅木材郊至金郊驛下上峯駐馬出涕晝停於川邊召諸代言及諸宰相曰予之此行非但沐浴盖以誠寧之卒心有所鬱　以成憂勞之疾乃欲駕言出遊以寫我憂耳今至於此登山望遠則憾慨尤深無益於寬憂心尙未平身氣勞悴雖至溫井似不能浴且　麥已成黍稷方生正當農月實有未便予欲還駕如何金漢老李原趙末生等對曰今日侍從皆非農民有何弊哉且擧動大事業已動駕不可遽還也願  殿下浴於溫泉以去深　而遊觀之際愁念漸消逐日寬慮將爲  宗社生靈之福矣  上曰卿等之言如此予姑從之遂涉　灘宿焉
35권-태종-18년-4월-8일-2문단
○命鎭撫所嚴立禁防每於兩麥田頭立近仗螺匠使令等見人步馬行橫入於田者必執付鎭撫所論罪
35권-태종-18년-4월-9일-1문단
○己丑雨
35권-태종-18년-4월-9일-2문단
○還宮  上曰雨則軍士失容且初欲還宮第因宰相與代言之請至此然正當農月支應有弊且兩麥披野豈無踏損遂命駕還宮
35권-태종-18년-4월-11일-1문단
○辛卯司憲府請慶尙道都觀察使禹均罪均以摺扇遺六曹臺諫司憲執義許揆等啓曰營造私物以媚權貴已有敎禁均　{斂}各官之竹會聚工人造扇贈與至於所司不顧民弊恣行人情請罪之不允司憲府又請咸吉道都觀察使柳思訥於誠寧大君之卒陳慰箋文之事不移文道內請罪之命勿論
35권-태종-18년-4월-11일-2문단
○命杖朴居沈有根僧信贊各一百義禁府照律朴居沈有根僧信贊造言惑衆當斬命　等  上問元肅曰朴居等受杖否肅對曰已杖之矣  上曰無乃因杖致死乎悔不　數也
35권-태종-18년-4월-11일-3문단
○南城君洪恕啓曰沙古介等處狗兒成　八九爲隊常以人屍爲食每遇人圍吠而咬之獨行經由者甚病焉  上命甲士十餘騎射之
35권-태종-18년-4월-11일-4문단
○禮曹上濟州文宣王釋奠祭儀及漢拏山祭儀釋奠儀依各道界首官例漢拏祭依羅州錦城山例載諸祀典春秋致祭
35권-태종-18년-4월-11일-5문단
○作昌德宮軍營
35권-태종-18년-4월-11일-6문단
○司憲府請申孝昌鄭龍壽罪　{疏}曰叛逆之臣身無存歿時無古今皆得而致討者也歲在壬午申孝昌鄭龍壽等與東北之謀其與朴蔓之罪無相上下此王法所不宥者也持蒙  殿下寬仁之典得保性命猶爲幸矣豈可顯揚朝廷共享天祿者乎今孝昌超受都摠制之職非惟懲惡之無門賞罰之無章亦盛代之闕典也伏望  殿下斷以大義將孝昌收其爵牒鞫問其由明正其罪龍壽職牒功臣錄*券亦令收取　皆子孫禁錮以示春秋誅意之法  上覽之曰此等人罪關於  宗社則予何姑息若其情有可疑則予豈可以憲府大臣之請而遽從之哉予以爲朴蔓則其時首將固難免罪龍壽孝昌則迫於勢耳當初承予命從行之時安知變生於不測哉變雖生於不意其可棄太祖而來乎　右人等輒以事機潛通於我竟使國家得全予則以爲不無功於國家也昔漢文帝時淮南　王驕　犯法文帝廢之徙蜀袁　諫曰臣恐陛下得殺弟之名今孝昌之事關於  宗社予若下問罪之旨則大小臣僚必同聲欲殺未得聞袁　之說此予所以猶豫而未斷也不識孝昌等果有可殺之罪乎乃下議政府三功臣六曹臺諫議之皆曰請依狀申施行朴蔓任純禮鞫問其由明正其罪以戒後來奉敎龍壽蔓純禮勿論孝昌止罷其職命諸代言曰汝等秩雖通政　決大事無異於宰相明聽予言前日左議政請孝昌之罪令舍人上言舍人只以罷職爲言厥後政丞乃言舍人誤錯上言則拿囚舍人問之然後入傳其序也今乃不然則予未知其實也
35권-태종-18년-4월-12일-1문단
○壬辰幸西郊　于敬天玉蓮等處至暮還宮賜檢校漢城尹姜文進米豆十石與酒果文進家在敬天寺東  上之廬于齊陵也文進進退效誠是日  上望見文進家有是賜
35권-태종-18년-4월-13일-1문단
○癸巳遣內官金重貴問安于仁德宮以  上王得心疾善忘不進食故也
35권-태종-18년-4월-13일-2문단
○柳廷顯朴　詣闕請申孝昌之罪  上謂廷顯　曰古人云脅從罔治龍壽孝昌等東北面之行非自爲也勿更請罪對曰當是時朴蔓則實因　從而行若龍壽孝昌則隨太祖之行於一宿再宿足以知其事變旣不能逃又不送人以告豈與脅從者比乎其有異心不言而可知也非木之所爲且非石之所爲誠天地不容之罪也臣等以謂當是時宜置於法以  殿下之孝心不忍加誅至今得保是  殿下寬弘惻　之心也雖不能置之於汝且依朴蔓例收職牒竄遐方使不得接足於朝廷猶是其幸也  上曰卿等所言孝心未知何謂也領議政則非功臣左議政則乃功臣也足以知當時之事也言官亦請孝昌之罪欲置於法予不應卿等謂予以孝心而不誅孝昌之徒則當是時受誅者頗多其罪惟何今以孝昌等置之於法則當時隨駕者如朴文崇等十餘人存焉豈獨龍壽孝昌而已乎　對曰臣等所啓孝心者當壬午年龍壽孝昌宜受其誅而獲免臣等以爲當其時  太祖在上故不忍加誅  殿下之孝心何以加此乎其時執心至今尙在以今觀之或闕上直或誤決奴婢凡作杖罪者皆收職牒至於孝昌等但罷其職則罪無　{輕}重之差而賞罰無章矣請依朴蔓例屛跡朝廷以副臣民之望  上曰予於誠寧之卒精神耗喪然至孝昌等事暫不誤斷其在壬午當請其罪而不請龍壽則巍巍堂堂傳至其子孝昌則宿疾已愈久爲濟生院提調予親執官案除都摠制之職暫不請罪孝昌之事末生明德備詳知之何至於今紛紛然不憚煩也
35권-태종-18년-4월-13일-3문단
○司諫院上　{疏}曰臣等竊謂鄭龍壽申孝昌與朴蔓任純禮之罪國人所共誅而天地神祗之所不容也今者政府功臣諸曹因憲司所申議置於法而  殿下特從寬典止停孝昌之職臣等深有憾焉自古亂賊之人保其首領而容身於覆載之間者未之有也過蒙  上恩免討偸生以至今日其亦幸也伏望  殿下以  宗社之計依憲府之請將四人明正其罪以垂大法  不報
35권-태종-18년-4월-13일-4문단
○捕禁山松　
35권-태종-18년-4월-14일-1문단
○甲午御新樓下置酒餉啓事臣僚兼慰柳廷顯來自漢京也
35권-태종-18년-4월-14일-2문단
○罷議政府舍人權蹈職司憲府劾啓蹈將朴　之言啓達有錯誤故也
35권-태종-18년-4월-14일-3문단
○柳廷顯朴　　侍宦及六代言就  上前密啓事
35권-태종-18년-4월-15일-1문단
○乙未議政府上　{疏}　{疏}曰人臣有異心者天地所不容古今所不赦鄭龍壽申孝昌向在壬午  殿下委以承寧之職而乃不供其任　成東北之亂果行其計則社稷安得至今日乎  殿下特以仁孝之誠置而不問　臣　今不言是實臣等之罪也然討賊之義時無古今願  殿下責臣等以稽緩之罪將龍壽孝昌身及妻予屛諸四裔籍其家産以示投　有北之義
35권-태종-18년-4월-15일-2문단
○工曹判書鄭鎭等上言臣等聞人臣有不赦之罪身無存歿時無古今此不易之大典也歲在壬午孝昌龍壽位居樞宰承命侍從若其　小扇亂則當以義沮之如其不能至死不變固人臣之大節也苟於此而不處則是叛逆也以叛逆而反加爵賞不惟有乖於大典也今以憲府所申只罷其職是雖  聖上寬大之恩非所以示後世臣子也且朴蔓任純禮專制一方其權力固足以　衆而移檄諸郡反爲唱率於斯時也　小得肆則  社稷安有至於今日乞將四人　置於法以示後人
35권-태종-18년-4월-15일-3문단
○司憲掌令朴軒等上言臣等竊謂叛逆之臣天地所不容  宗社所不赦斯乃臣民不共戴天之　也孝昌龍壽罪干十惡之首王法所當誅而律無赦宥之例臣等具辭請罪命下政府功臣六曹議罪以聞而只罷孝昌之職餘皆勿論好生之德至矣盡矣然書曰天命有德五服五章哉天討有罪五刑五庸哉然則賞罰非人君之所得而私也伏惟體天命天討之義孝昌龍壽蔓純禮之罪一依政府六曹功臣之議按律施行　皆子孫禁錮以戒後來
35권-태종-18년-4월-15일-4문단
○刑曹　議安望之等上言臣等謹言叛逆之罪王法所不赦也今議政府功臣六曹臺諫將蔓純禮龍壽孝昌等叛逆之罪請置於法  殿下但以不忍之心只罷孝昌之職臣子罔不痛心伏望  殿下斷以大義一依政府功臣六曹臺諫之請依律定罪以戒後來皆  不允
35권-태종-18년-4월-15일-5문단
○謝恩使延嗣宗副使李愉自回北京以易換段子與醫書藥材等物獻  上謂議政府及六曹判書曰大抵冠服須要有色各司冠服皆　而無色故於謝恩使行次付遣布子使之易換今賜卿等紅段各一匹宜造冠服以傳子孫
35권-태종-18년-4월-15일-6문단
○遣內官盧希鳳問疾於  仁德宮初醫員楊弘達在漢京以書報  上王病劇  上欲還都問病使內官傳旨入直代言李明德曰予之行止何以處之明德啓曰  殿下雖親行豈能親奉膳藥乎不若　人頻問起居俄而  上曰予更思之汝言不可  上王之於予非他兄弟之比也爲之後者爲之子以父事之禮當然也豈可恝然退在乎卽召議政府六曹代言等問其可否領議政柳廷顯贊成李原吏曹判書沈溫禮曹判書金汝知工曹判書鄭鎭戶判書鄭易等曰松都非永居之地終必還歸且  上王之於  殿下實是君父使人問疾於禮不可若至大故則時將酷熱動駕往還亦大惟艱且雖陰陽之說卜者皆曰  殿下之災厄只四月耳今四月已盡五月節入于二十四日宜當還都左議政朴　兵曹判書金漢老代言李明德等曰初來松都全以避厄以往考之戊年則有厄今欲親幸問疾實爲未便且  殿下於誠寧之卒傷心極矣今若還都見誠寧舊遊之地聞  上王疾病之苦則憂勞益深矣臣等爲  殿下惜焉不如毋歸而遣人問安如不得已而往問則率數百騎往問卽還廷顯力爭曰欲還則永還都可也往問卽還尤爲未便  上使兩大君傳旨曰領議政等所言則萬世不易之正論也左議政等所言則一時憂君之至意也予於陰陽拘忌雖不盡信然古者袁天綱李渟風邵康節等以陰陽前知吉凶其所定也不　以此觀之不可任置也合宮還都予心未安姑以單騎問安還來待秋還都予之志也　末生明德等曰固當廷顯曰至尊擧動不可　{輕}易豈有單騎獨行之理乎且至大故則禮當更往若是則正當農月無乃不可如欲親幸問安則兩宮一時還都幸甚  殿下獨行問安卽欲還來小臣之心深有憾焉  殿下令臣等各陳所懷老臣安敢不悉心以對  上曰予當商量兩大君同奉旨傳曰欲與中宮永還漢都且敎代言等曰今  上王之病不可不親進問慰又司僕之人皆欲受由以此觀之象人之弊皆因予之一身　漢京  太祖創業之地  宗廟社稷在焉不可久虛不歸則已歸則當歸於盛農前也末生明德等對曰  上王之病實風氣也風證雖至於殆而其終卽愈不須慮也臣等以爲  中宮仍在  殿下獨行問疾而還則兩全矣河演金孝孫元肅等曰若還都則當此農月尤不可也  上曰唯中宮不欲還得患之地然予以爲中宮則處於藏義洞明嬪舊處之宮予則處於景福宮因命朴子靑曰先往漢京修葺景福宮子靑將行朴　等求見大君曰  殿下初來此都者欲避不祥之處也旣避不祥之處而又幸不祥之處以  殿下今年之有厄臣等以爲不可還也請停此行但當　人問病奉藥而已雖有不諱之事當在此都而發喪也大君以啓  上使兩大君問於　等曰予在漢京之時　有不諱之事何以處之　等對曰雖在漢京當避之而發喪也當此之時爲人臣者誰敢强之  上曰與領議政及六曹擬議以聞予亦欲發一言柳廷顯啓曰臣前日强請還都者以  上王病也爲之後者爲之子則當親進而問病也若  殿下以今年之有厄不可問病則臣何敢請人言戊年  殿下之厄年則今大君之卒是亦戊年之大厄也然安知止此而已乎限春夏避厄　人問病可也李原漢老沈溫鄭易等亦啓曰  殿下有厄則不可親往問病　人可也  上曰  上王之病不可不親問也昭頃之墓在於高陽若行直路則墓在望處不能忍視欲二十日發行涉長湍津踰華山北至二十三日宿於慕華樓二十四日凌晨問病還來則問病避厄一擧而兼盡矣僉曰  殿下之敎是矣兵曹與鎭撫所獻宿所圖二十日都里陵二十一日長湍津二十二日綠楊坪二十三日慕華樓也丙申希鳳回自漢京啓曰  上王之病小愈  上喜命都摠制柳濕摠制河敬復　于西郊將以獻  上王也
35권-태종-18년-4월-17일-1문단
○丁酉雨震一婦人于漢京
35권-태종-18년-4월-17일-2문단
○以李澄爲左軍都摠制李湛同知敦寧府事趙庸藝文館大提學世子左賓客行成均大司成
35권-태종-18년-4월-17일-3문단
○遣人獻獐于  仁德宮
35권-태종-18년-4월-18일-1문단
○戊戌遣內官崔龍問安于  仁德宮獻獐人回自漢京啓曰  上王病氣稍寧喜之故有是命
35권-태종-18년-4월-18일-2문단
○復差濟州儒學敎授官禮曹據濟州牧官呈上言州及任內儒生二百餘人詞訟雜務煩劇雖以判官兼敎授官實難敎訓請依前例別差敎授官旌義大靜學校　令考察以振文風  從之
35권-태종-18년-4월-18일-3문단
○日本國能州太守源昌淸遣人來獻土物仍求人蔘白苧布等物
35권-태종-18년-4월-18일-4문단
○立禁隨駕人踏損田穀之法敎曰予有行幸則凡隨從之人踏損田穀自今立法毋得如此兵曹乃上禁止條件一先運以前鎭撫二員及先行察訪後運以後鎭撫二員兵曹郞廳及後行察訪中軸兵曹郞廳鎭撫二員義禁府各率使令每田頭禁止一其犯某者內禁內侍衛三軍甲士各成衆愛馬各其摠領員人二品以上員人伴　三品以下當身除啓聞隨卽論罪奴子及丘從踏損則當身及主依上頃例論罪內侍府及闕內各差備亦依上項例論罪何如敎曰四品已上奴子論罪內侍府執送于其府闕內各差備執送于承政院其餘條件依所啓施行
35권-태종-18년-4월-19일-1문단
○己亥遣藝文館提學尹思永如京師賀千秋也
35권-태종-18년-4월-19일-2문단
○命李鐵柱鐵同自願付處司憲府啓賊臣李茂子公裕以盲人得免緣坐之例居於留後司城內公裕已死而其子鐵柱鐵同等尙在城內誠爲未便　  殿下今來此都乎請黜外方敎曰從自願付處　無飢饉
35권-태종-18년-4월-19일-3문단
○命下火者朴文吉于司憲府杖一百
35권-태종-18년-4월-20일-1문단
○庚子駕次都里陵  上欲如漢京問疾于仁德宮也
35권-태종-18년-4월-21일-1문단
○辛丑還敬德宮以  上王遣人諭以病愈也  上卽遣內官金重貴于  仁德宮獻在道所獲獐
35권-태종-18년-4월-22일-1문단
○壬寅左議政朴　請申孝昌之罪啓曰孝昌之罪不可不懲  上曰孝昌不與謀　曰臣等誤知孝昌龍壽等罪請之再三惶恐不已  上使內官崔閑傳敎曰以大臣誤請人罪於義何如予大笑不已
35권-태종-18년-4월-24일-1문단
○甲辰觀放鷹于會賓門外仍獵于德積振鳳山等處
35권-태종-18년-4월-24일-2문단
○日本對馬島守護宗貞茂死遣行司直李藝致祭仍賻米豆紙貞茂之在對馬島也威行諸島向慕國家禁制　盜使不得數侵邊境故其死也特厚賜焉
35권-태종-18년-4월-24일-3문단
○刑曹臺諫交章請申孝昌等罪  不允
35권-태종-18년-4월-24일-4문단
○申禁酒令
35권-태종-18년-4월-25일-1문단
○乙巳夜大雨
35권-태종-18년-4월-26일-1문단
○丙午大雨
35권-태종-18년-4월-26일-2문단
○刑曹臺諫詣闕請孝昌龍壽之罪議政府亦上章請罪皆  不允
35권-태종-18년-4월-27일-1문단
○丁未議政府六曹臺諫詣闕請孝昌朴蔓龍壽純禮等罪  上不允傳敎曰亂臣賊子人得而誅之壬午之事于今十七年矣其間政府六曹之臣皆經臺諫孝昌等罪不知而不擧乎醉而不擧乎以至今日勸予殺之皆奸詐之徒是以燕伐燕也臺諫皆新進之人猶可說也政府六曹何若是强　也趙末生等對曰諸卿臺諫擧法請罪何敢有奸惡之心乎  上使小宦嚴永壽傳敎曰  太祖入北之後孝昌龍壽等不避嫌侍衛亦且有罪乎末生等曰果有  上命而無與謀之狀則似有　{輕}重李明德獨曰旣不逃來何有　{輕}重之別乃召孝昌及前府尹安遇世宦者金壽澄趙珠等于漢京數日孝昌等至敎曰龍壽孝昌等罪當其時議其　{輕}重而論之今政府六曹三省日上章　{疏}請罪不已予未知其實不可妄下宜問於其時侍衛  太祖內官金壽澄金龍奇崔閑金重寶趙珠及安遇世等也且司　朴英弼雖小人而甚直必不欺予亦當進之而問其情實以聞如或與謀予當不宥趙末生等奉旨問遇世遇世曰初臣與邊顯趙洪等十六人以別侍衛受命侍從十一月初四日至金化桃昌驛龍壽孝昌密招予曰咸承復裴尙忠入北抄軍馬生變必矣如此不好奇別卽聞于  主上乎待其事發乃聞乎臣答曰初夜聞此事何其待五更乃言乎卽逃出馳馬初五日初更詣闕直啓  上親問下淚卽遣金玉謙先入東北面說諭都巡問使及各官守令毋抄軍巡問使則封印卽上來又命臣曰汝則潛往探知事變臣奉此十一月初八日乘夜變服到南山驛幕次尋兩相幕竟未得見又尋邊顯相見又見趙洪備宣  上敎仍約傳敎于兩相語訖潛逃出來問壽澄壽澄等曰遇世逃歸後趙思義之黨　孝昌龍壽于  太祖以爲有異心請殺之  太祖不許二人或有侍膳之時其他言動皆未得聞見代言等同聽各人所供具書授崔閑以啓命放各人還歸孝昌去帽叩頭曰若非  聖　{明}何以辨之在漢京被守直多日今至於此亦被守直傳敎憲司曰勿令守直如此公事予不施行更將何事望雨順風調乎使崔閑傳旨曰今之請孝昌等罪者皆未知其實耳其時政丞趙英茂李茂河崙等大臣極商量施行而孝昌等不與焉豈無其意乎自古有賢君有暗君然其臣皆不得不聽其君之言今予言之而臣乃聽之可也　臣再請此事而予不從予不從而　臣極諫竟未得成則史筆必不美矣代言等諭所司以予意
35권-태종-18년-4월-28일-1문단
○戊申禮曹詳定各品扇子一二品粉紅紈圓扇三四品藍苧圓扇五六品鶴翎扇　外白摺扇敎曰僉摠制以上依前例用圓扇三品以下六品以上用鶴翎扇　外用白摺扇事竟不行
35권-태종-18년-4월-28일-2문단
○賜六代言弓各一張仍敎曰今賜良弓卿等能射乎末生明德等對以能射河演對曰臣雖好射的豈能射乎  上賜至重當傳諸子孫以彰  上恩  上曰河代言之言然矣
35권-태종-18년-5월-1일-1문단
○五月庚戌朔  上詣  齊陵行端午別祭遂觀獵于閱馬等處以所獲獐授內官崔龍獻于仁德宮及  誠妃殿又賜昌寧府院君成石璘
35권-태종-18년-5월-2일-1문단
○辛亥王世子來見先是  上曰久不見世子第以空國未得召來世子欲於誕日來見然其時値誠寧百齋以何心而受朝賀乎來月初一日發行初二日到此端午後還歸
35권-태종-18년-5월-3일-1문단
○壬子御新樓視事世子　啓事仍置酒慰迎右議政韓尙敬兼餉啓事臣僚
35권-태종-18년-5월-3일-2문단
○禮曹上婚姻事宜一婚姻之人公然帶銀有乖定制自今本非帶銀者隨其時散用角帶　兒一衾枕以綾段爲之貧寒者有失時之嘆若非本服綾段者以本土所産紬與綿布爲之一炬火官高者六十五六品以下四十一新婚之夕鋪　及褥至以紫綾鋪之非子壻拜父母之禮也只設單席  上從之曰其衾枕條件勿論
35권-태종-18년-5월-3일-3문단
○刑曹臺諫交章請申孝昌鄭龍壽等罪　{疏}曰臣等問孝昌以壬午謀叛之事　{答}云其時進金化聞變卽遣安遇世以聞問於安遇世答云壬午十一月孝昌龍壽專執凡事初四日至桃昌驛四更四點呼遇世及邊顯曰裴尙忠咸承復爲因抄軍入于東北面聽此致問凡事隨卽上達可也何初更知之至四更乃議乎說訖卽時密行上京上達事變命遇世還歸探變奉此初七日進南山因夜密見邊顯趙洪傳敎遇世之答如此則孝昌雖曰在金化遣遇世上達事變然遇世非以孝昌等所遣而來又抄軍人入歸前初更知變而四更乃與遇世開說事發時顧無憂慮情狀其後又無一度上達形迹且勢不得已則逃來可也不然則守節伏死亦可也慮不出此謀叛　{明}白一國臣民義不共戴天請將孝昌龍壽依律施行朴蔓任純禮皆以不赦之罪保其首領朴文崇崔湜許衡李良幹等亦以不赦之罪特蒙恩宥濫受官職其於  宗社大計何如伏望  殿下依臣等前日所申明正典刑不允
35권-태종-18년-5월-3일-4문단
○命義禁府執求禮縣監李芬以來初芬爲典醫注簿黃州牧使崔允深發背　命芬醫治至是允深死敎曰人之死生元受於天允深之卒命也然曾遣李芬救療芬來曰允深背　圓經一尺餘今已治之雖不永差必不死矣予喜之今聞其訃予甚慟焉人臣受命在外而不幸豈不惜哉乃命義禁府執芬以來鞫問不能治允深　疾之罪
35권-태종-18년-5월-3일-5문단
○禮曹上齋郞及倭學生徒事宜啓曰成衆處入屬者滿百日不仕則軍役定體故齋郞等受由下鄕故滿百日額數日　於大祭行時差備不足請自今雖滿百日論罪還屬且倭語學習生徒等司譯院合屬後自謂所學非一般漢語亦或受由下鄕故滿百日或托故入屬他司故以元屬生徒十一名時在者四名其入屬他司者及滿百日者　令論罪還屬習業  從之
35권-태종-18년-5월-4일-1문단
○癸丑以金貴寶爲右軍摠制
35권-태종-18년-5월-4일-2문단
○前右軍摠制金瞻卒瞻字子具古名九二光州人慈惠府尹懷祖之子十歲能屬文及長博通經史諸子時人謂之肉通證登丙辰第歷官至親禦軍護軍藝文應敎壬申夏以　事鄭夢周見竄己卯起爲奉常少卿數歲之中驟遷華要遂拜藝文館提學兼禮曹典書甲申夏女直遺民　景王可仁等以我國咸州　北古爲遼金之地奏于  帝帝降　索十處人民  上遣瞻計　乞許仍屬本國瞻至京　景等猶孰迷訴于禮部瞻告禮部曰若考遼金地理志則虛實自明矣禮部官然之乃考二國之志果無十處地名具以實奏帝謂瞻曰朝鮮之地亦朕度內朕何爭焉今玆准請瞻叩頭謝是日侍宴奉天門瞻口號曰天仗親瞻日表明陪臣恩遇倍光榮靈犀在沼呈奇瑞馴衆當門禁擾行萬世玉*　斟壽酒九成韶樂奏歡聲下情上達民無憾一視同仁享大平大監黃儼以奏出謂瞻曰子之詩  帝深奬嘆使還  上大悅賜田五十結轉僉書承樞府事改　知議政府事瞻素黨閔氏及閔氏得罪瞻亦深廢終身瞻　練典故頗曉音律儀禮詳定瞻必與焉又奉旨校正雅樂然其學駁雜好佛氏奉道敎嘗上書請去文廟釋奠犧牛爲有司所劾士林譏之卒年六十五一子資敬
35권-태종-18년-5월-5일-1문단
○甲寅刑曹臺諫上　{疏}請申孝昌鄭龍壽任純禮朴蔓許衡李良幹等罪  上曰從前雖小事以至公無我爲心　誠寧卒後日益敬愼欲積陰德以爲子孫萬世計何有私心於其間哉右人等必無其時　謀之事自今勿論
35권-태종-18년-5월-5일-2문단
○罷平安道都節制使曹恰職義禁府請恰失錯敎旨無賊變而誤徵軍馬之罪以合原從功臣只罷其職
35권-태종-18년-5월-5일-3문단
○以金尙旅爲忠淸道兵馬都節制使
35권-태종-18년-5월-6일-1문단
○乙卯觀獵于南郊世子及兩大君從之
35권-태종-18년-5월-7일-1문단
○丙辰議政府六曹請誕日獻壽禮  不允
35권-태종-18년-5월-7일-2문단
○前議政府贊成鄭矩卒矩東萊人字仲常監察大夫良生之子中丁巳乙科第二人歷仕中外勤謹明敏所至有聲績又善隸草篆書戊寅  上以靖安君兼判尙瑞司思得剛正不附麗者爲僚屬乃以矩爲判校書監事兼尙瑞少尹遂拜承旨兼尙瑞尹遷都承旨陞大司憲累轉至贊成矩爲人恬靜樂易淸貧自守不以家事　心雖待子弟必束帶見之終日恬然未嘗見其暴怒卒年六十九輟朝三日遣中官賜祭謚靖節二子善卿孝童
35권-태종-18년-5월-7일-3문단
○江原道都觀察使洪汝方辭職汝方以母病辭以南琴代之
35권-태종-18년-5월-8일-1문단
○丁巳夜大雨
35권-태종-18년-5월-9일-1문단
○戊午　內侍府檢校三四品各一加七品至九品各二自檢校通政知內侍府事至朝奉同僉內侍府事每品各除一乃以內侍府正七品至於九品每品各加二焉
35권-태종-18년-5월-9일-2문단
○以趙秩爲左軍都摠制河敬復左軍同知摠制柳濕平安道都節制使
35권-태종-18년-5월-9일-3문단
○命敬承府尹成抑設佛事于大慈菴仍賜祭誠寧之墓傳旨承政院曰昭頃公平日嗜牛肉朔望之祭予欲薦之然其物甚大不可　{輕}用予意以謂或有燕賓或祭  宗廟之時薦之如何諸代言對曰然又命曰牲用　於禮有乎諸代言曰　曰翰音牲用　古禮也  上曰昭頃公又嗜　肉卽命本宮人養　五日一首烹薦之以爲恒式
35권-태종-18년-5월-9일-4문단
○禮曹　判申商回自北京啓曰尹向在途病革於是其兄坡平君尹坤及妻弟恭安府尹洪汝方請往相見從之商又啓曰遼東人得小石於白頭山常置囊中其家屢有災禍以石爲崇還置古處不數日往見之比前差大他日往見又差大其石有穴每日飮酒二鐥遼東都司以聞  帝賜物得石之人輸于京師  上曰此實妖物何賞之有
35권-태종-18년-5월-10일-1문단
○己未命世子出居于舊殿世子見  上之後  上命世子或　朝啓或隨駕郊外又每日侍射至是  上怒世子還納於里且有兒息使世子居舊殿不得進見囚其殿內官辛德海鄭澄于義禁府是日御新樓視事畢臺諫列卿以次出朴　當出  上曰爾代言等皆出予欲與左議政議事諸代言皆出俄而命下世子殿小宦李全奇于義禁府釋辛德海鄭澄召左代言李明德曰　者世子奪郭璇妾於里納諸宮中予卽黜之今聞漢老之母入見淑嬪之時挾帶於里潛納而有孕又入殿挾帶而出外生息還納于殿內漢老等忠愛於我而爲  社稷計乎抑愛養世子乎又聞世子於誠寧之死也射戱於宮中當母弟之死父母哀慟之時所爲如此可謂有人心乎予謂卞仲良心行不正謂弟季良爲心直使居世子賓師之位父不能敎子師安能敎乎然使世子至此不得無責矣仍召季良傳曰兄之爲庸卿之爲良予宿知之敎世子不可不擇人使卿爲世子賓客導之以善今乃不善如此是雖卿之所不知爲賓師者無乃有愧乎召贊成李原曰昔李茂決罪之際具宗秀時爲義禁府都事公事漏通其後踰越宮墻出入於世子殿事覺予疾之而問於卿及黃喜卿請問其罪喜則曰不過鷹犬之事更不請罪卿其忘乎原曰臣不忘也  上曰予於世子如此者爲  宗社萬世之計世子母弟三人今一子死矣長子長孫傳國古今之常典更無他心有疑於此天鑑不合也當告議政以此言於是朴　與原請曰喜當對問之日曰不過鷹犬之事其心難測請鞫問其由  上曰予待承宣出身者如待功臣故使喜位至二品厚待之恩一國所知然此言甚爲奸曲黜爲平安道觀察使今亦爲判漢城而　之何更推問其罪　等復請曰喜蒙  上恩而不以直對其奸如此而  上慈不罪則其他奸臣何所懲乎  上曰宜進而問之然除項　等事乃遣義禁府都事金尙寧于漢京拿來又曰婦人以夫之父母爲重淑嬪雖順夫之意然予意豈不知之潛納於里予甚憎之乃命內官鄭澄司謁車允富曰如漢京出淑嬪于父家只給奴婢送之其長女及長男天恩留殿依舊供給末女隨其母以居又令其妾女隨淑嬪而同居且奪平壤君所與婢子而留殿問知情　謀侍女一二名來仍令傳敎淑嬪曰婦人內夫家汝於去年之事不告於予予責之汝　{答}曰信有罪矣後當改行今汝於此事又不告於予旣欺我而又彰汝夫不德故出之又漢老於前日受由如漢京今以命召還來  上疾之甚曰朱紅蟾乃促馬　來矣命崔閑李明德河演元肅成　等同問世子又納於里有兒卿知之乎漢老對曰臣實不知但當黜之時世子憂勞寢食不安曰其女之生可惜臣聽此言憐世子之情許令其女來居蓮池洞家幾一月其女買家出居臣給口糧且不記日月宗之等伏誅後幾一朔有一小宦到臣鄕校洞家曰世子言欲見其女卿其達于  上還納臣未得間累日未啓小宦又來問已啓否對曰未也未幾小宦見臣於路曰世子言  上許諾則可動念則不可宜勿啓臣聽此而已未知其女之還入殿內明德等據此以啓  上曰卿言未知則已矣國論及予心以卿爲實不知乎漢老對曰以勢觀之則  上心及國論必以臣爲知  上曰予之嚴於世子欲如食子之虎乎卿則愛　許接其女給其糧醬卿果有德向者命卿敎淑嬪以不告世子之失之過答曰果有誤焉今復如前不從予命其以夫父爲重乎今已差人黜于卿家矣予以庸質爲國之主有故於外戚有傷於骨肉得罪於  父王予甚愧焉然皆非我所致今又於子之妻親敢欲有不善之事乎予與卿自少交厚又爲一家卿年六十一予與卿死生先後盖不知也使世子賢矣而卿其安享富貴今卿不敎之以孝於親友于兄弟而使之爲不義如李氏  社稷何卿之所爲若以直而陳則罪之　{輕}重予當處之何必下有司問之乎漢老心惑屢變其辭猶以爲未知命歸其家及漢老退明德等啓曰臣等已聽言觀色漢老之曲著矣請下義禁府鞫問其情  上曰何必下攸司爾四代言已同問聽之予亦知其曲直毋更請之又召漢老命諸代言更問知情與否漢老曰今日歸家問於婢佛婢言前年世子生日宅主入殿還出有一侍女繞宅主行出來乃知此女爲入殿還出旣而又言前年世子生日後聞侍女一人繞母親出來當佛婢問何女佛婢曰後入之女然未知此女之爲於里也代言等以漢老言端不一詰之漢老反曰其實則今日始知據此具啓  上曰在昔楚宮粧被黜之時卿請留卿之爲世子諱惡予已知之卿以直言之則卿之罪予乃商量處之漢老曰無所發明當以知情受罪命歸其家
35권-태종-18년-5월-10일-2문단
○刑曹司憲府司諫院詣闕請申孝昌之罪
35권-태종-18년-5월-10일-3문단
○刑曹臺諫上　{疏}請兵曹判書金漢老之罪　{疏}曰惟我世子天性聰明氣宇英偉　因奸詐之誘得責於  殿下尋自悔過誓告  宗廟仍上書于  殿下其遷善自新之心可謂至矣此  宗社萬世之福而一國臣民之所共喜也今者漢老以嫡嬪之親不體  殿下信重之意不念  宗社付托之重至以女色出入殿內而隱然不以聞焉又當  親問猶以不知爲對其於向  上盡忠之心何其於  宗社萬世之計何其於匡輔世子之義何其於國人視聽何其懷不忠之心明矣伏望  殿下命下攸司鞫問其由明正其罪
35권-태종-18년-5월-11일-1문단
○庚申命世子以單騎歸于漢京旣而召還命留都兵曹鎭撫所禁書筵官宿衛司毋得入世子殿  忠寧大君自大慈庵佛事還開城遇世子於馬山驛前路上世子怒曰於里事必汝啓之  大君不對相別而行四五里許別監馳傳召世子還世子來入見  上復切責世子世子退而忿甚欲復入訴語涉不道  大君恐至傷恩力止之世子不從必欲入訴大君進執世子袖反覆曉譬之世子頗悟而止世子還漢京不忍前忿遂上書焉  大君之於世子也欲引致無過之地隨事幾諫前後非一
35권-태종-18년-5월-11일-2문단
○囚金漢老于義禁府議政府六曹臺諫請下漢老于攸司鞫問其情  上曰予何敢有饒漢老之心乎昨日已問悉知雖下攸司問之固無復得之情予將量罪施行毋得更請刑曹臺諫復啓曰漢老不體  上意納女色于東宮又於下問之際對以不直請抵罪  上不允俄而命囚之命工曹判書鄭鎭刑曹　判李愉知司諫院事崔士康司憲執義許揆按問漢老所犯于義禁府漢老皆不承又變前言曰率出於里非我老母乃妻之所爲夫妻各居故至今未知義禁府啓此皆疑端宜加刑問得情  上曰不須如此只取其藏匿陷世子於不義之女而且給糧物之招及不正家道夫婦各居以致此變之招  上又問世子及漢老子敬哉而灼知事情乃使敬哉告父曰毋隱漢老乃招承以實
35권-태종-18년-5월-11일-3문단
○以朴信爲兵曹判書閔汝翼判漢城府事朴習刑曹判書
35권-태종-18년-5월-11일-4문단
○命判漢城府事黃喜退歸田里金尙寧以黃喜詣闕命代言等問喜曰昔者予因漢老之啓知具宗秀越墻入世子殿以奇技淫巧蕩世子之心以誤國本予以宗社之重無可奈何以爲予獨知則在房鞭撻猶可制也旣爲大臣所知已行啓聞雖欲掩之其可得乎故召李原及卿具說所聞原曰宜當鞫問卿以手撚髥曰宗秀所爲不過鷹犬之事耳若世子之失則年少年少如是說者再而綢繆諱說辭不公正更無他語其必以知申事時與閔氏作隻而爲附世子之計乎功臣雖多焉得人人而議事雖非功臣出自承宣者視若功臣焉如卿者多年事予知予之心予常以爲向予效死而其對問不直如此何哉予其時痛心聞之流涕卿其忘歟喜曰當是時也臣對曰世子年少所致今  上敎如此臣面發紅潛然出涕臣心以爲向世子感慨而致然此則記得其鷹犬之事臣未能記得臣自布衣特蒙  上恩以至於此有何心背  殿下而附世子乎不幸臣言見違於  上心代言等聽此具啓  上引見趙末生等親敎仍傳旨於喜曰爲人君者不與臣辨言而卿以不記對之予以李原爲證卿何以隱諱曲在卿矣宜下攸司鞫問予則不能絶人情召而問之耳當初聽卿言之後坐殿視事卿在西予目卿而言曰今人心大抵棄舊從新若棄舊從新則老人生活爲艱子孫之計孰不爲之然老者棄而不顧亦豈可乎卿其時半俯側面向外而聞之予之其日之言爲汝發也昔有大臣指汝爲奸汝由吏曹爲工曹由工曹出于平安道惡汝之奸也及其箇滿除拜刑曹六曹有朝啓之任予惡見汝面尋除判漢城汝豈不知以汝之罪宜置於法予尙不忍而不論汝可退處田里隨意而居終身養母喜乃歸交河
35권-태종-18년-5월-11일-5문단
○刑曹臺諫交章請申孝昌等罪請孝昌及鄭龍壽朴蔓任純禮朴文崇許衡崔湜等罪  上不允曰予以其時在側宦官等爲證而實知之矣爾代言等隨卽答遣毋令更請
35권-태종-18년-5월-12일-1문단
○辛酉臺諫刑曹請留黃喜問其所犯  不許下旨刑曹曰判漢城府事黃喜　{輕}論亂賊具宗秀之所犯凡對問又不直言有乖臣子之義當下攸司依律施行然予尙不忍置而勿問只收職牒廢爲庶人子孫不　命趙末生李明德傳敎朴　韓尙敬李原等曰有諸功臣焉有六曹焉獨召三卿者欲爲親密之議也我國家之法臺諫有言事而君不從則强請不已使君得詭異之名君與臺諫如油浮水然予或不從臺諫之請豈赦有罪但欲使罪當於其情合於天心耳且元首股肱一體大臣於臺諫言事豈不知之然不言是非是可憾也今漢老以郭璇之妾潛出入東宮至使有息其心盖愛壻也予親父也豈不愛吾子使無漢老不至於此然豈不忠於我但以迷惑幽僻之致然也予囚漢老非以臺諫之請欲成文案使人知之罪之　{輕}重惟在予心又內官李全奇潛謀其間殿女牡丹曾有身出外使於里誣爲其名陰謀潛入予欲皆殺之唐玄宗時以楊貴妃爲禍根　臣請殺之　予以父豈不能殺　等對曰  上敎是矣於里已曾背夫此罪可殺臺諫言辭若不合於義臣等安敢不言  上又傳敎曰黃喜爲吏曹判書時予召贊成及喜議宗秀等作亂之事喜答曰世子年少宗秀不過鷹犬之事予則下淚他日朝啓予目喜曰人臣不爲子孫之計者無矣以君爲老而棄之將奈何喜側面而聽喜久爲知申事主謀誅無咎等與閔族結怨欲媚結世子爲自安計其奸甚矣故予黜任平安道陞爲刑曹判書而惡其更見遷爲判漢城予於喜也如人之養育他人之子又如父母撫育長養久任代言轉至省宰以功臣爲比而嘗謂予薨之日喜願從死矣吉再於前朝受注書之任猶以爲忠臣不事二君不事我朝予不意喜之於我乃如是也越歲壬寅  太宗謂我  殿下曰李稷黃喜雖有犯皆　鍊舊人不可棄也可召用之遂命召還我  殿下後皆大用焉
35권-태종-18년-5월-12일-2문단
○停各道進膳  上曰今此熱時驛路有弊京畿黃海江原道外其餘各道各殿每朔依例進膳及別膳姑停之
35권-태종-18년-5월-13일-1문단
○壬戌命世子還京仍曰於里還入專是漢老譎計世子之過少也今世子之還儀仗侍衛一如前例復書筵官及敬承府命鄭澄隨世子又敎書筵掌務趙克寬曰罪在漢老非世子之過故命還都汝等隨歸克寬啓曰前日命分兵曹禁書筵及宿衛司入殿若無明降分兵曹必禁臣等之入矣  上曰然遂傳旨于分兵曹
35권-태종-18년-5월-13일-2문단
○收金漢老職牒竹山付處義禁府具啓漢老及李全奇之罪  上曰釋全奇只按漢老之罪奉此比照漢老以共犯謀叛之律當斬  上憐之只收職牒付處于遐方俄而使義禁府副鎭撫李孝仁宣傳於漢老曰汝子敬哉與汝說　之言汝知之乎義禁府請竄汝于羅州予置之近境又請竄敬哉于忠淸道予又置之祖母家汝當知之漢老泣曰小人罪當十死今蒙寬宥雖竄遐方何報  上恩孝仁以啓命漢老付處于竹山敬哉亦收職牒安置于果川祖母之家使不得他適若出入京中則予不宥之又命全奇於所居廣州定軍役
35권-태종-18년-5월-13일-3문단
○收前大護軍崔霑職牒放歸田里上護軍林尙陽贖杖一百付處義禁府照律霑及尙陽之罪以聞霑罪應杖百以  太祖元從功臣之子只收職牒命歸田里尙陽以司禁非特不能禁禦崔霑又妄稱霑言曰承命見身故照詐傳之律令命只贖杖一百防禦所付處初  上之幸留後司也罪人崔霑見於臨津道傍  上惡之兵曹判書金漢老　判李春生等啓曰左右司禁不能禁制使霑得見於道請罪之  上曰是但司禁林尙陽之罪也卿等不　是非不論曲直而請罪何哉尙陽素與霑善故佯逐而終不禁非尙陽之罪而何卿等之意以謂吾君不辨是非而　皆罪之乎乃命尙陽歸其家以上護軍柳衍之代之霑咸吉道鄙人也以武才官至大護軍嘗爲司僕少尹私於世子以世子爲我主乃曰  上位身短我主身長鞍子諸緣長短議論又世子當  上講武空國之時欲於衿川富平之地馳　騁放鷹而霑逢迎世子之意進馬導爲不義  上聞之然不加罪只罷職事至是乘間以見而冀其復用
35권-태종-18년-5월-14일-1문단
○癸亥刑曹臺諫請申孝昌鄭龍壽等罪　{疏}曰發兵定計旣不能擧義沮謀行師動衆又不能伏死守節其叛逆之狀已著罪在不赦只罷其職可乎  上曰予豈不欲使臣子伏死守節然歷觀史籍屈指以數盖不多矣豈於人人責之以是乎以孝昌等比漢老黃喜何愈於兩人漢老黃喜予視猶手足耳目而今有罪或貶黜之或廢爲庶人何獨於孝昌龍壽等獨愛惜而不加罪乎但以所犯各異而欲處之以正也　孝昌輩曾無親姻之舊安敢惜之予於外則安遇世內則諸宦官親問其實更不煩予
35권-태종-18년-5월-14일-2문단
○刑曹臺諫　{疏}請金漢老黃喜之罪以齋戒不啓
35권-태종-18년-5월-14일-3문단
○行臺監察等請各道守令倉庫米豆朽耗之罪命勿論
35권-태종-18년-5월-14일-4문단
○書筵官請講世子辭疾不出請至再三世子固辭曰前此  上因我動念惶　無地不食數日及今始食胸膈不快待後日可以出矣吾若偶然何不出而聽講乎
35권-태종-18년-5월-14일-5문단
○以李灌爲咸吉道都觀察使
35권-태종-18년-5월-15일-1문단
○甲子命囚書筵及宿衛司掌務遣義禁府副鎭撫李孝仁于漢京黜於里囑其父母不得與世子殿相通執書筵掌務正字趙克寬宿衛司掌務知通禮門事趙慕等來囚于義禁府世子自留後司還漢京慕及克寬從之世子疾馳而至京歷入蓮花洞漢老家見淑嬪及於里從者護軍鄭中守止之不聽中守遂奔告  上怒卽遣孝仁又遣兵曹正郞徐省于京都責世子曰中宮與子女涕泣道之予不忍置之於法使汝妻父受罪以　{輕}妻父不過漢江而汝又不悛不直還殿橫入淑嬪家其心何哉中守猶以入見爲非汝何不顧  宗社不孝於我乎乃罷書筵及宿衛禁人出入殿內  上謂左右曰淑嬪有何罪焉黜之私第者疾其父也予於世子之還說淑嬪之事仍曰待予送人以處之世子答曰將以宦守之予叱之今漢老罪重而不過漢江略無憂色又入其家其意豈爲淑嬪乎乃愛於里也予甚疾之中守武夫也亦知其不可侍從之官何不諫止予聞此言已遣人拿克寬與趙慕以來予語世子以欲布漢老之罪於國家世子固請勿露故不果今予不忍含默以告諸卿卿等聽之予語世子俗稱妻父爲丈人汝丈人不直而對以不知可令刑問世子言曰向者被責到淑嬪本第淑嬪及父母祖母咸在而於里亦在側漢老把酒慰之曰納新妾則背誓戒不可此女則  殿下之所知何害還納如欲密納則家人與吾母出入殿內若作婢子則可潛率出入矣予問曰漢老先言乎汝請漢老以此計乎世子答曰吾說欲見於里耳出入殿內之謀丈人說之然則譎謀漢老爲之也至於按問對以不知故命其子敬哉以世子所言傳諭然後漢老服招以妻父納壻妾以壻說妻夫而納妾甚拂人情爲漢老計者託予莫對可也譎謀如此甚矣漢老與予及第同年相知最久在  太祖時沈滯及予卽位乃授承宣以至宰輔且爲婚姻不意今日乃爲此行且人皆以黃喜爲奸予則不以爲奸置之腹心今漢老之罪已發喜亦不免而今而後乃知其實喜已老矣端不望於世子但爲子孫之計附於世子而對問不直故今廢爲庶人人臣豈可有二心哉　者柳亮李叔蕃欲常見世子予乃止之曰今予在上何事世子乎此皆非人臣之義也於是左右皆請漢老黃喜之罪
35권-태종-18년-5월-15일-2문단
○王世子遣左文學禹承範奉箋賀  誕日以時服率僚屬出書筵廳前庭拜箋送至中門外僚屬送至南大門外至乙丑世子將行  誕日賀禮于昌德宮備儀仗行至蓮花坊橋上遇徐省來還入于本殿
35권-태종-18년-5월-15일-3문단
○御新樓置酒
35권-태종-18년-5월-15일-4문단
○左議政朴　請申孝昌金漢老等罪啓曰孝昌之罪不可寬宥  上曰議政之言是也然其時  太祖勞心予使孝昌龍壽不離侍衛諸處陪行以寬  太祖之心旣承予命而行則有何罪焉當是時使遇世通於我者兩人而已向者旣以無罪原之今又以有罪誅之則一是一非彼時爲昏主此時爲明主此時爲昏主彼時爲明主以一身處一事何前後之相殊耶　曰今者　下之情非誤也莫若置之於法垂戒於後  上曰　下之情非誤也予之不從亦非誤也朝廷欲置於法予欲寬宥足爲後日之戒朝啓訖　出使中使啓曰漢老之罪不可宥也  上欲原之臣以爲不可傳旨曰漢老雖蒙恩宥有如此心術必作他罪姑待之　曰大罪已著何待之有敎曰不必欲速　乃退
35권-태종-18년-5월-15일-5문단
○徐省回自京都啓曰臣傳旨世子世子聽敎曰臣非故犯誤失斟酌每犯不孝臣還時  東殿謂臣曰淑嬪必恐父當死涕泣不已臣心亦以爲妻父及臣俱有重罪特蒙  上慈妻父但被放逐臣亦還殿喜幸無比欲說  上恩於淑嬪而解憂暫入其第別無他意動輒犯罪且背盟於  宗廟而恬然在此實爲惶恐欲退處私　{第}仍曰  上敎更有何事臣對曰  上遣義禁官員拿趙克寬趙慕等來世子曰必以此事也克寬馬弱且雨濕衣不及我來焉知我之入乎慕則家在此坊故及我而來當是時未聞中守止之之言又無一人請止之故於中守之還也與之言曰  上如問我之行止則對之以直  上曰中守禁止之言其乃造言乎予於世子何以敎之其退處私第之言亦是詐也其實畏予乎
35권-태종-18년-5월-15일-6문단
○李孝仁回自京都  上問曰克寬與慕路間有何言孝仁啓曰克寬言世子冒雨一日之內入京吾馬不進又衣濕不及到蓮花坊慕言世子入淑嬪之家吾與宦官等曰何以入乎  上責克寬曰中守猶知其非而沮其入汝等何不擧義止之克寬對曰世子甚促馬臣以弱馬不及從之及到蓮花坊世子已歷入漢老家還出上馬也命保放克寬慕等使待罪于家
35권-태종-18년-5월-17일-1문단
○丙寅幸牛峯田于大芚山翼日還宮
35권-태종-18년-5월-17일-2문단
○刑曹判書尹向卒于平壤初向還至嘉山患腹病  上命醫元鶴向壻朴從智乘馹而去訃聞停朝三日遣中官洪得敬　{齎}內幣護喪以其子季童故特異之向坡平人門下評理承順之子容儀恭美少有令名好高論早歷華要及爲將相與時浮深卒年四十五謚昭度致賻米豆五十石紙一百五十卷遣中官致祭
35권-태종-18년-5월-19일-1문단
○戊辰地震
35권-태종-18년-5월-19일-2문단
○賀  聖節使金漸回自北京通事金乙亥啓曰  帝賜菩薩如來歌曲三百本禮部尙書執金漸手曰此歌曲不頒於諸國惟汝朝鮮禮義之邦且敬愛  殿下故特賜之所謂千里送鵝毛物　{輕}人意重者也大監黃儼奏此宰相朝鮮  殿下之連姻者也且權婆婆之族也  皇帝特厚慰之婆婆出奉天門引見漸曰  皇帝向  殿下誠心珍重且黃儼每奏  殿下至誠因賜六表裏盖自內出也
35권-태종-18년-5월-19일-3문단
○遣中官賜副正尹昇衣　靴笠以昇守昭頃公之墓也
35권-태종-18년-5월-19일-4문단
○命義禁府拿金敬哉以來  上曰世子欲居百姓家予欲掩其言然徐省已聞之其能掩乎漢老被囚對問亦不以直予使其子敬哉往質其所犯然後使鎭撫李孝仁敎漢老曰敬哉往傳之言卿其知乎攸司請流卿於遐方予乃置之於竹山卿其知乎攸司請流敬哉於忠淸道予乃置之於祖母家卿其知乎漢老曰臣當十死特蒙  上恩以至於此予聽此而已不取敬哉之招今乃思之當取敬哉之招以示漢老差人取招乎拿敬哉前來取招乎代言元肅河演等對曰三省所知之事須當拿來取招  上然之命拿來勿項　
35권-태종-18년-5월-21일-1문단
○庚午薦新粟米于  宗廟及  文昭殿
35권-태종-18년-5월-21일-2문단
○賜藥酒于左議政朴　右議政韓尙敬淸城府院君鄭擢玉川府院君劉敞
35권-태종-18년-5월-21일-3문단
○罷書筵及宿衛司
35권-태종-18년-5월-21일-4문단
○罷趙克寬職命趙慕勿論以慕爲功臣之子也
35권-태종-18년-5월-21일-5문단
○禮曹上墳墓步數  上言永樂十二年三月本曹受判文武兩班祖父母墳墓隨品步數及庶人父母墳墓步數定用周尺定限受敎然宗室墓地基限不及詳定且其文武兩班各品墓地步數亦甚窄狹乞自今宗室一品墓地四面各一百步二品九十步三品八十步四品七十步文武兩班墓地一品四面九十步二品八十步三品以下亦各以前定步數加一倍定限　於人戶百步之內毋得安葬  從之
35권-태종-18년-5월-21일-6문단
○刑曹臺諫請漢老黃喜之罪  上覽　{疏}曰姑留之黃喜之罪予欲掩之因漢老之罪而幷論之已極毋令更請喜之爲人事予久矣其爲承宣不欺國至于近年爲其子孫欲附世子對問不直親近大臣亦言喜之不直乃至於此其漢於之罪則庸陋爲甚具宗秀事之未發也以卞季良爲證而漢老墮淚具啓曰雖世子其所行有過則敢不啓乎此言爲良其後所犯甚陋又不直對予欲取敬哉之招以示漢老使敬哉歸養老母亦是人情然老母非予老母予何恤乎敬哉居近畿因緣淑嬪不無來往欲於他處安置爾等其知之乃命崔閑傳旨承政院曰當敬哉問前日承世子之言告其父之言辭及其父回答之事而取招又當李孝仁問前日承命宣諭漢老之事及漢老回　{答}之辭而取招以憑後考其敬哉許令還就果川祖母家毋得出入如有所不謹則性命可惜愼之漢老任用久矣且以世子妻父之故予不欲用重典卽傳旨於敬哉敬哉招辭曰今月十二日世子招我言汝父以已知之事對問以不知不可今吾已啓毋諱而以直啓聞可也吾出蓮花洞宅時判書與吾言新女則不可於里非新女入殿不妨其入殿之事母及妻出入時可圖又於前年吾生日吾與於里同坐判書親見之承此具告于父父曰前年生日進殿內得見有一從前未知女坐在障子內問於加伊加氏答曰此其女也然後我亦知之餘辭父不答李孝仁招辭曰今月十四日奉旨當漢老問子敬哉傳說之言卿其知乎攸司請付處全羅遐方予乃付處忠淸近官亦請付處敬哉于忠淸道遐方予乃付處祖母一處卿其知乎漢老伏地曰臣已知之臣罪當十死不受一杖近處下送之恩一口難言仍墮淚代言等具此以啓
35권-태종-18년-5월-21일-7문단
○命義禁府執書雲視日李良日署令高仲安前咸興少尹高若水以來以書雲副正金候啓和州崔氏陵修補之誤故也
35권-태종-18년-5월-21일-8문단
○對馬州豆地要里浦都萬戶沙文多羅使人獻禮物
35권-태종-18년-5월-23일-1문단
○壬申大雨京都開川水溢橋梁漂沒
35권-태종-18년-5월-23일-2문단
○命罷漢京軍營之役召判書朴信贊成李原等曰軍營之作今方盛熱姑且停之信啓曰庶幾成矣畢事可也敎曰赴役者何人信曰補充軍軍器監別軍司宰監其人等也傳旨小休其力待秋改作仁政殿如何每當使臣之來恨其狹小恐勞民力　今未改原與信等啓曰臣等亦且恨其狹少作軍營時擇其大材以蓄之則可不勞民而新之
35권-태종-18년-5월-23일-3문단
○命司僕寺自今世子出入必待予命乃進鞍馬召右賓客卞季良傳敎曰書筵賓客等誰歟對曰趙庸金汝知卓愼及臣也  上曰捨此更無他求求之中國則可得求於本國則更不得也古者有賜死其母而子爲太子者金漢老雖有罪淑嬪何罪欲還納殿季良啓曰婦人內夫家以夫爲重也淑嬪之情豈欲彰世子之過乎淑嬪所爲於婦道得矣淑嬪還殿甚當漢老雖被重罪於淑嬪何害臣嘗有此意欲啓而不敢也  上曰世子之言勢亦如卿之言也古者亦有不可多設宿衛之議罷宿衛司速毛赤等何如季良曰  上敎是矣宿衛司速毛赤無益於世子罷之以待自新而復立可也但久罷書筵不可世子有過尤勤講經請速復設  上曰予當復設其僚屬精加選擇毋以如趙克寬趙慕者而差下敎以孝友溫仁可也世子當兵曹官員傳敎之日聲言曰欲處百姓之家其不恭如此予聞此言口不足責然欲使卿往言其過而慮卿經宿勞行期以七月後遣之今則欲使崔閑往漢京還淑嬪于殿而其本家奴婢不許一口得入于殿卿其知之季良對曰世子之欲處百姓家者豈有他心世子已爲識理故恐其欺天欺  宗廟欺父欺君而自怨自責發此言也世子向於里　愛成疾則不可不慮不然則屛諸遐方不使密通　若如此必無此事  上曰三省請漢老之罪予當不置於法然欲使世子絶不爲親季良啓曰雖至親若有大罪則絶不爲親例也　外舅乎  上曰卿之言是予當處之遣崔閑于漢京還入淑嬪于本殿且命復書筵閑至傳旨於賓客趙庸卓愼等曰旣往不咎雖悔可追　世子速改前日之愆以自新之端速聞於予庸等詣書筵請講世子辭以足腫固請又辭復請曰雖未寧暫出書筵廳以聽某等之言亦辭以疾庸愼及書筵官臺諫同辭固請至再至三尙不出庸等又請曰於某等有敎旨以便服出書筵廳告以  上敎終以未寧辭人皆缺望後數日內官金渟語書筵官曰世子以腹病未能聽講賓客及書筵官臺諫同辭固請辭以未寧趙庸涕泣曰吾在賓師之位已有年矣而無補導之效痛憤痛憤請暫出以聽  上敎若不接某等則邸下悔悟之心未著恐動  上意世子終以疾辭
35권-태종-18년-5월-23일-4문단
○命還給尹臨等二十五人職牒崔洵李敢柳善李椒金熙宋箕鄭坤洪陶許恒朴融宋命山陳仲誠楊脩安止鄭之澹張允和柳濱朴安臣權照權緩趙瑨權守紀趙源權尙溫也
35권-태종-18년-5월-23일-5문단
○以金廷儁爲咸吉道都觀察使李灌將行  上問母年灌啓曰八十三歲  上曰母年老何不言而行乎灌曰不敢也命以廷儁代之
35권-태종-18년-5월-23일-6문단
○司憲府上　{疏}曰江原道都觀察使南琴性行殘酷金廷儁所行荒淫皆不合監司之任請代循良之人不聽
35권-태종-18년-5월-23일-7문단
○囚和州牧使朴允忠于義禁府令與高仲安李良一憑問也丁酉年巡審使來啓咸吉道八陵歲久頹缺宜速修治卽下書雲觀卜吉咸州  義陵  李氏陵  德陵和州  崔氏陵修治來戊戌年吉至是命書雲觀  義陵高仲安  李氏陵李良一  德陵金候咸吉道觀察使柳思訥於和州  崔氏陵修治差牧使朴允忠又以允忠爲四陵都差使員旣而思訥恐允忠未能兼辦使知高原郡事朴質修治  崔氏陵然於差牒不書和州故質意謂高原之  崔氏陵至吉日修治之思訥知其誤恐獲罪與良一仲安等潛謀不啓其誤金候與思訥因事有隙候具書蒙蔽之由以聞卽下義禁府推之承政院啓允忠到京對問前則曰莎土盖墻後則曰以瓦盖墻其言不直又啓曰朴質不察監司文字擅自修補以隱監司移文之錯請令義禁府鞫問從之
35권-태종-18년-5월-23일-8문단
○罷內贍少尹金興福職興福與弟申福妄以再從兄物故請暇憲司請罪以功臣之子只罷其職
35권-태종-18년-5월-23일-9문단
○命囚內資寺判事安從約注簿李叔福直長許扉于義禁府以  太祖忌晨奠物不精也從約叔福罷職扉依律科罪
35권-태종-18년-5월-26일-1문단
○乙亥大風以雨水溢城中川邊之家漂沒者數十皆失家産又靜因寺後山頹壓寺僧徒死者五名
35권-태종-18년-5월-26일-2문단
○豹入漢京開川市人聚搏之納于兵曹
35권-태종-18년-5월-26일-3문단
○判廣州牧事禹希烈啓守令不修堤堰之罪  上曰希烈之事非爲其身全爲國家其心忠矣雖不中不足過也各官守令及大小員人皆厭毁之如有不察利害而毁之則痛懲戒後可也此三省之任也
35권-태종-18년-5월-26일-4문단
○遣義禁府副鎭撫李孝仁于和州審視諸陵修補且問觀察使柳思訥經歷吳先敬失錯移文之故不報誤修之事也
35권-태종-18년-5월-26일-5문단
○一　上萬戶道永使人獻禮物發還本國逃民
35권-태종-18년-5월-27일-1문단
○丙子大雨水溢大市爲川人不能行傳于承政院曰予終夜不寐此水比於甲申年何如李明德等啓曰此水不及甲申　甲申年當七月穀成之時此水當立苗其害又不甚也  上曰甲申之水乃七月也今當五月而如此後不知有何事是不可不慮也知戶曹代言慮節用知工曹代言寢工役仁政殿狹隘欲新之然不改此殿今已十餘年何必改作明德啓曰此水於臣心不爲已甚然  殿下遇災而懼慮其後患是矣  上曰予不慮患臣下當慮之予雖不慮子賢則當慮之今吾子不賢故予有是憂也備諭此意於政府六曹明德等宣傳於宰執兵曹判書朴信贊成李原等曰此水不爲已甚近年以來屢有旱氣每祀祈雨今年不祈而雨故恐或多害也仁政殿不改與節用等事以待各道馳報知水損之狀而後乃定也金孝孫獨曰此水乃爲災也何以爲常也  上問代言等曰今兩京費用調度有加前數者幾何明德等啓曰公私常用不異於前但有往來轉輸之弊耳  上曰不然改磨勘以聞
35권-태종-18년-5월-27일-2문단
○命保放李良一高仲安高若水朴允忠丁丑議還都命召議政府六曹臺諫使趙末生等傳旨曰予之來此非但避厄自誠寧卒後心有所未安故也今有水災尤加恐懼大小臣民分于兩京豈無　費之弊妻子分離豈無怨咨之嘆卜者云十月小厄然豈盡信自七月不過十月議定還都之期政府六曹臺諫或云八月或云九月或云十月論議不一云十月者居多朴　曰自古我國家戊年則不得寧矣莫如守靜俟吉立春後還京可也敎曰左議政之言是矣然以十月爲定
35권-태종-18년-5월-27일-3문단
○移置黃喜于南原府刑曹臺諫上　{疏}曰忠直人臣之大節爲人臣而無忠直之心者不可一日苟容於天地之間也喜幸蒙  上恩位至宰輔固當盡心思報  上恩於萬一也亂賊宗秀夫人所共誅而喜乃　{輕}論上達又當親問不以直對其無忠直之心斷可知矣  殿下特以不忍之心只收職牒廢爲庶人其於懲惡勸善之義何如伏望  殿下將喜不忠不直之罪命下攸司按律施行故有是命仍遣司憲監察吳致善宣旨於喜曰予以爾前日近臣親愛之情是用放置于近地交河今臺諫言之不已故移于南原然不遣人押去可率老母自歸致善喜之妹子也
35권-태종-18년-5월-27일-4문단
○移置金漢老于羅州刑曹臺諫交章上言儲副國本當養之以正不納於邪漢老唯知進　{諂}之爲事而累及於世子此  宗社不赦之罪而臣等所共　心也  殿下特　寬恩只收職牒留置近地臣等深有憾焉伏望  殿下一依義禁府照律明正其罪命移置漢老父子于羅州
35권-태종-18년-5월-27일-5문단
○賓客趙庸卓愼問安於世子世子曰前疾未愈庸等謂宦者尹德仁曰告于邸下遣人問安于行在語未畢宦者金渟出曰世子曰比來久曠問安遣人何如庸等　{答}曰正合某等之望然問安於行在則  上必問邸下之安否答以累日未寧恐傷  上心若非他病果腹病服藥調理出書筵聽講毋以未寧聞于  上聰請之再三固辭以疾庸等更告曰辭以未寧而不服藥恐有心疾世子曰獲罪於  上敢安平心庸等曰治心病之藥非醫所能願悔其旣往遷善自新以慰  上心治病莫切於忠孝俱全世子曰賓客常以戒謹訓我我背師傳之訓乃至於此然猶未寧未能接見終不聽賓客之言尹德仁宣言於外曰邸下自還殿以來不嗜進膳闔戶不出恐其憂憤成疾
35권-태종-18년-5월-27일-6문단
○世子貳師劉敞左賓客金汝知右賓客卞季良啓曰漢老世子之舅也而以不義誘之願　世子絶不爲親  上乃下旨刑曹曰世子國君之儲副預養素敎不可不謹奸臣宗秀等交結　小誘以不義幸賴天地  宗社之祐事覺伏誅其時世子告  廟上書悔過自新不意漢老以世子之舅曾不是懲反生譎計陰進女色以誤儲副得罪 宗社政府勳臣六曹臺諫合辭請罪欲置於法予尙不忍姑黜于外今又書筵官援引故事請　世子絶不爲親其議允當其令世子絶漢老而不以爲親以斷迷誤之源以告中外以幸  宗社
35권-태종-18년-5월-27일-7문단
○禁漢京及開城留後司公處營繕
35권-태종-18년-5월-27일-8문단
○以米布貿易金銀於濟州工曹啓濟州人家多蓄金銀器故有是命
35권-태종-18년-5월-27일-9문단
○命濬源殿及諸山陵祭用砂器從咸吉道都觀察使之請也
35권-태종-18년-5월-27일-10문단
○以觀音堀屬于曹溪宗命承政院曰擇能幹事僧　修演福寺
35권-태종-18년-5월-30일-1문단
○己卯世子遣內官朴枝生上書親製手書辭曰  殿下侍女盡入宮中豈盡重念而納之欲出加伊憐其居生艱難且出外與人相通則聲譽不美以此不出到今出臣數妾哭聲及於四隣怨望盈於國內何不反求諸身乎責善則離離則不祥莫大焉臣無如此故絶樂器之絃之行無含忍將來縱意聲色之計唯率意任情以至於此漢高祖居山東時貪財好色乃終定天下晉王廣雖稱其賢及其卽位身危國亡  殿下安知臣之終有大孝也禁此一妾所失多而所得少何謂所失多不能禁千萬世子孫之妾此所失多也出一妾所得少也王者無私申孝昌陷  太祖於不義罪重赦之漢老唯以悅臣心爲事忘布衣之交棄之暴也功臣自此危矣淑嬪有孕一不飮粥一朝有故則非常願自今自新無一毫動念  上覽之出示六代言及卞季良曰此言皆辱予所謂夫子未出於正之辭也予若有愧何敢示此書於爾等乎皆以妄事爲言予欲明辨使季良製答書啓曰此事皆妄也何足與答但使大臣擧義責之可也  上曰可世子惡我責善古有易子而敎今後大臣敎之予則寬大予昔納內風流止爲予身就閑爲  太祖娛也知申事之所知也勢將難敎處之若何末生等五人皆請斬於里以絶其惑季良孝孫言蔽固已甚勢難卽止姑還其女  上曰如六代言之言則其　嫌可不畏乎予將送人責之命取枝生招其招曰世子今後如有啓聞事必先送啓聞  上許然後詣闕直達毋令依式事外入傳及上書如此之意傳說尹德仁及殿內內官施行不然則大懲鑑後如謀叛及時事則不在此限命枝生傳諭世子其辭曰日者予告汝以漢老納女之事且曰此言若出則國家必欲殺之漢老亦曰臣罪十死汝何以爲漢老無罪乎申孝昌承命隨  太祖故有司雖請予心以爲未便而不允汝何以爲孝昌罪重乎淑嬪有子故不以罪人之女爲嫌而還殿雖死予何惜乎予何以不飮粥有故非常恐動我乎師傅賓客請絶漢老不以爲親故絶而付處羅州如有再請其死必矣枝生卽歸京都世子　人狂惑淫戱好馳馬不喜儒生不事學問每於書筵稱疾不出書筵官請之再三然後或出論師在前援引前言往行反覆諭之不專心聽之其所好者非射御有力之士則必便嬖伶人之徒嘗於  上講武出幸平康之日託故不出以廢都門拜送之禮卽其日率其　小潛往衿川富平等處馳騁放鷹游舟爲樂三日而還又  上之宴  朝廷使臣之日命世子侍宴方溺於倡妓辭疾不從咸吉道節制使進俊鷹聞之使人要於路誘而取之代他鷹進之又於四月八日夜踰宮墻與　小之徒挾彈彈燈爲　嘗陰結嬖人具宗秀伶人李五方等使踰墻入宮*博奕飮酒達夕或於月夜與　小踰墻而出遊街上踰琵琶爲戱又與五方等往宗秀家　飮達曙者再矣及其事覺宗秀五方等皆伏誅　以悔過之意作誓告于  宗廟旣而匿於里於漢老第復納于殿事又覺  上以  宗社大計痛切責之庶幾自新且流漢老于外世子反懷怨憤遂上書辭甚悖慢且大書特書敷陳二張甚爲無禮乃命趙末生　{齎}世子書示于領議政柳廷顯左議政朴　等曰世子多日不孝然家醜不可外揚予常欲掩其過而但面說其非冀悔悟今反有怨　之心爲惡至於如此予何敢隱
35권-태종-18년-5월-30일-2문단
○京畿開城縣北山有坎陷處三十餘尺命書雲觀往觀之
35권-태종-18년-5월-30일-3문단
○建影殿於於背洞  太祖潛邸舊宅也
35권-태종-18년-6월-1일-1문단
○六月庚辰朔遣崔閑于漢京召左議政朴　玉川府院君劉敞贊成李原禮曹判書金汝知等命崔閑傳旨曰予見世子書　身難敎卿等旣兼師傳之任共議善敎之予則從寬還給其女如何　啓曰豈可還與不如早除其女以絶其惑  上曰此兒雖變以其言之勢觀之則爲政之日向人禍福難測從寬還給其女令書筵官諫而出之似當成矣如此而不變則依古例處之卽遣閑　{齎}世子書示書筵官仍敎世子閑受命以行世子使尹德仁告于書筵曰去夜雷動不得入睡且耳邊大陽穴痛甚未出書筵賓客曰前前日旣曰明日出書筵而不果前日又曰　{明}日出書筵而今日亦以疾辭切爲邸下惜之若未寧則書筵不可强也請暫出接見某等答曰若能見賓客則何不聽講獻納權孟孫曰前前日旣曰明日前日又曰明日今日更以疾辭某以邸下爲失信答曰若以不信爲執則橋下水流如何此言書筵官其知之賓客卓愼曰獻納之請非欲敢爲書筵疾若小愈力疾出接賓客而止耳請暫出何如答曰賓客之言誠是上有皇天予之不出病之使然愼涕泣而告之曰邸下指天而誓何敢更煩愼無感人之德未足以動邸下之心然  太祖創業今  殿下備嘗艱險以致今日之大平上則中國待之以誠下則倭奴慕德自服誠千載難得之時也以如此大平之業期望邸下至矣邸下何不體  殿下之心乎崔閑至世子殿欲入書筵廳宣傳于世子使賓客書筵官臺諫共聽傳旨且示其所上書世子曰予甚慙愧何必共聽賓客與一二書筵官聽之足矣卓愼與崔閑告曰上敎如此閑夫復何言請之十除度然後出書筵廳賓客書筵官臺諫俱入閑宣傳曰汝昔時有夫之女踰墻引入或至夜分踰墻出外樂工之家無一不知因是伏誅者幾人被罪者幾人父子之間不責善故予因不言汝又告曰金漢老之罪國人所共知則當請置極刑也何今言之異歟予於丙戌屬憂於汝朝夕欲孝  太祖而人心之惡已甚不果實有慙愧申孝昌鄭龍壽之事予豈不知予於是時命孝昌等侍衛  太祖故已　{輕}重而處罪汝何不自新速改前日之愆乎父子之間豈客杖而敎之乎今見汝之書亦不可謂之不知書也書筵汝欲則爲之不欲則勿爲日接賓客求聞善言賓客與輔德見書其他書筵官欲見之世子止之使不得見弼善以下出外乃得見之卓愼極陳上書之不恭且以忠孝立志之正自新改過等語切言之閑持其書以還
35권-태종-18년-6월-1일-2문단
○命斬權堡  上曰權堡五方之黨也至今尙在乃遣義禁府知事申敬原于仁同斬堡籍其家
35권-태종-18년-6월-1일-3문단
○命義州牧事朴礎還京先是遼東軍人以迎使臣到義州潛入民戶易換馬匹而爭奪礎禁之而收取遼軍所挾物貨使臣大怒至是命刑曹令礎私馬上京此非欲加罪欲使都司及使臣知之耳
35권-태종-18년-6월-2일-1문단
○辛巳大雨
35권-태종-18년-6월-2일-2문단
○以崔　爲議政府贊成李原吏曹判書閔汝翼禮曹判書沈溫工曹判書鄭鎭右軍都摠制金汝知判漢城府事李都芬開城留後司留後李之剛咸吉道都觀察使朴礎全羅道水軍都節制使任龜年判義州牧事
35권-태종-18년-6월-2일-3문단
○議政府三功臣六曹三軍都摠制府爲司臣僚上　{疏}請廢世子柳廷顯朴　韓尙敬劉敞鄭擢及六曹三軍臺諫皆詣朝啓廳趙末生李明德等傳旨曰世子　聽奸臣之言冒亂女色恣行不義若後日擅生殺予奪之權則勢難可測諸相其審克之國家當以正施行於是議政府六曹三功臣三軍都摠制府文武大小各司臣僚等上言臣等切謂臣子之職在於忠孝忠孝有闕則不可爲人　世子乎頃者世子私通逆臣宗秀等恣行非義卽合廢放  殿下以其嫡長不忍遽廢且以世子自陳其失旣告  宗廟而又上書冀其自新自艾  殿下之心可謂慈矣所宜深自刻責思免厥愆以承  宗廟之重以答  君父之恩世子曾無悔過自新之意聽用奸臣漢老之謀復蹈前日之非殆有甚焉其罪至於欺天欺  宗廟欺  君欺  父其不可承　主　又益昭矣  殿下乃以父子之私恩止黜漢老于外其於  宗社國家之大計何億兆臣民之望何大小臣僚莫不憤　顧以事重不敢發言今世子非惟不自悔過反生怨怒　然上書其辭悖慢殊無臣子之意臣等驚惶戰慄昧死上書伏望  殿下思  太祖草創之艱難念  宗社萬世之大計俯循大小臣僚之所望斷以大義許廢世子放之于外公道幸甚  宗社幸甚司諫院上　{疏}曰臣等竊觀昔太甲不惠于阿衡欲敗度縱敗禮伊尹曰玆乃不義習與性成予不狎于不順營于桐宮太甲自怨自艾於桐處仁遷義三年以聽伊尹之訓已復歸于毫臣之於君尙且如此　今世子不惠於  殿下乎伏望  殿下使世子悔過自新然後乃復其位以固  宗社之本以慰臣民之望司憲府上　{疏}曰建儲副卽以文臣兼置書筵者講明道義日進於善不納於邪也不幸世子信聽姦臣之言恣行非義  殿下以父子之恩不忍廢黜今又憤怒上書其辭不恭其於父子之意何其於大小臣僚之望何人心所歸天命可知伏望  殿下斷以大義廢黜世子放之于外其書筵留都賓客以下亦收職牒按律施行
35권-태종-18년-6월-3일-1문단
○壬午廢世子　放于廣州以  忠寧大君[諱]爲王世子  上曰百官狀辭予覽之　身是天已去之也乃從之領議政柳廷顯左議政朴　右議政韓尙敬王川府院君劉敞淸城府院君鄭擢贊成崔　兵曹判書朴信漢平君趙涓平城君趙　長川君李從茂判左軍都摠判府事李和英吏曹判書李原谷山君延嗣宗工曹判書沈溫都摠制朴子靑李澄大提學卞季良知敦寧府事金九德刑曹判書朴習　贊金漸摠制權希達柳殷之崔閏德崔　文繼宗洪敷洪涉李培金貴寶文孝宗尹惟忠禮曹　判申　{申商}兵曹　判李春生同知敦寧府事李湛工曹　判李迹府尹李原恒戶曹　判李潑府尹閔繼生司諫鄭尙執義許揆等會于朝啓廳命知申事趙末生左代言李明德等傳旨曰世子之行極爲無道不可承　因大小臣僚之請已廢之凡人改過爲難古之人能改過者惟太甲而已在末世海外之國吾子安能似太甲乎國本不可不定若不定則人心洶洶古者植遺腹朝委　且立嫡以長古今之恒規　有二子長年五歲次年三歲我欲以　子代之長有故則立其弟以爲後稱爲  王世孫乎  王太孫乎稽古議聞韓尙敬已下　臣皆以立　子爲可柳廷顯曰臣不學未知故事然事有權經當擇賢朴　曰廢父立子有古制則可無則擇賢趙涓金九德沈溫金漸柳殷之李春生崔　文繼宗李培尹惟忠李迹李原恒李潑鄭尙許揆等十五人曰擇賢李原曰古人有大事必以龜筮請以卜定之末生等還入內  上　左右曰諸卿云何末生以　臣之議進  上覽之曰予以卜定之末生出  上入內以　臣擇賢之請語  妃妃不可曰廢兄立弟亂之本也  上亦是之旣而乃悟曰今日之事當擇賢耳卽命崔閑追還末生閑未至末生已傳旨於　臣云將從李原議末生還  上曰議有願從卜筮之言故予欲爲之然定國本不可不擇賢乃傳旨曰予欲以　之子代之諸卿皆曰不可宜擇賢以聞廷顯以下　臣又啓曰知子知臣莫如君父  上曰古人有言曰國有長君社稷之福孝寧大君姿質微弱又性甚直無開坐聞予言但微笑而已予與中宮見孝寧常笑之  忠寧大君天性聰敏頗好學雖當盛寒極熱終夜讀書予恐其致疾常禁夜讀然予大冊皆請去且識治體每於大事獻議允合且有出於意料之外若接上國使臣則身彩言語動靜周旋合禮飮酒雖無益然對上國使臣主人不能一飮則何以勸賓而得其歡心乎  忠寧雖不能飮適中而止又其子有將大孝寧大君不能一飮是亦不可  忠寧大君[諱]可任大位予以  忠寧定爲世子廷顯等曰臣等所謂擇賢亦指  忠寧大君也議旣定  上哭泣失聲已而敎末生等曰大抵如此大事留時則必傷人汝出宣旨宜速陳賀於是文武百官詣闕賀定世子  上卽遣長川君李從茂于京都告于  宗廟曰世子　於往歲之春悔過自責作書以告臣尙保焉不期復蹈前日之非殆有甚焉臣且薄責冀其悔悟近復上書辭甚悖慢全無臣子之禮大小臣僚合辭請廢以  忠寧大君[諱]孝友溫仁允合儲副之望是用敢告又命上護軍文貴爲傳旨官與崔閑　{齎}百官請廢章　{疏}如京都示　且諭以廢放之意時廷顯等請　與家屬放于春川  上從之俄而傳敎曰  中宮自誠寧大君之卒無日不泣請置　于近官欲數知音問又水深難以發遣出其私第待其水落乃送廷顯等曰不可留在京都  上然之卽命僉摠制元胤爲陪置官如京都以根隨婢十三名奴六名火者四名放置　于廣州乃下敎曰建儲以賢乃古今之大義有罪當廢惟國家之恒規事非一　期於當理而已予嘗建嫡長　爲世子　年旣冠不好學問沈于聲色予以其少也庶幾長成改過自新年踰二十顧乃私通　小恣行非義往歲之春事覺伏誅者數人　乃悉書其過告于  宗廟上書於予似自悔責未幾又入奸臣漢老之陰謀復踵前轍予以父子之恩止黜漢老　乃罔有悛心反懷怨怒憤然上書辭甚悖慢全無臣子之義政府勳臣六曹臺諫文武百官合辭署狀以爲世子之行不可以承　主　以任付託之重伏望仰思  太祖草創之艱難又念  宗社萬世之大計俯循大小臣僚之所望斷以公義許廢世子放之于外擇宗室之賢者卽建儲貳以定人心且謂  忠寧大君英明恭儉孝友溫仁好學不倦允孚儲副之望予不獲已放　于外建  忠寧大君[諱]爲王世子嗚呼古人有言曰禍福無不自己求者予豈有一毫愛憎之私心哉咨爾中外大小臣僚體予至懷  忠寧大君聰明好學德譽日彰中外歸心  兩宮寵愛尤盛　狂縱如彼國人亦憂其不堪負荷而  上曾無廢立之心及　臣之請猶難之  中宮亦言不可　臣固請乃從之中外洽然欣慶李叔蕃嘗白  上曰人皆稱  忠寧不治家可謂直者矣上黨君李　屢致殷勤成達生李宏皆有願從　力之志李迹亦白於  大君曰迹有姻親之故得以進見矣外人願見而不得者多矣一時景慕  大君之德人皆歸心如此  大君平居敬待夫人其進退必起送迎時  上御昌德宮大小人過景福宮少有下馬者  大君每過必下雖暮夜雨雪不廢其敬愼出於天性類此云使臣黃儼見  大君每稱分曉曰英明絶類父王東國之傳將歸於此及是元閔生　{齎}請封世子表至燕京儼問其爲來事閔生曰請易世子儼曰必是請封  忠寧也
35권-태종-18년-6월-3일-2문단
○置封崇都監備冊封世子儀也以贊成崔　　判李迹爲提調領議政柳廷顯率二品以上就闕庭請漢老之罪  不允
35권-태종-18년-6월-3일-3문단
○命召直藝文館李隨于漢京隨嘗授世子書將以爲書筵官也
35권-태종-18년-6월-3일-4문단
○司憲府上　{疏}　{疏}曰守令之職民之休戚係焉我東方郡縣三百餘其守令豈盡父母斯民乎其間强暴不法枉刑殺人者貪汚無道聚　{斂}入己者容或有之使吏民告之則無敦厚之風長告　之俗不可爲法風憲之臣又以風聞有禁不敢推劾何所忌憚哉逞欲恣行無所不至  殿下之赤子不免愁嘆臣等爲明時不能不爲之憾焉切惟國家所以禁風聞言事者恐傷良善也若情迹曖昧之事則然矣至於守令所爲暴於一邑吏民共知側目而怨獨朝廷不知而以風聞不敢擧劾則雖有謹重之意而非懲戒之道乞自今大小守令不法　民等事暴著民之耳目者與夫監司所爲不法暴於一道者許令　實科罪  從之
35권-태종-18년-6월-4일-1문단
○癸未罷書筵輔德以下官職司諫院上　{疏}曰切謂國家建儲副設書筵所以講明道義輔之以正不納於邪也今留都賓客行成均大司成趙庸吏曹　判卓愼及以下書筵官使儲副恣行非義曾無輔導之效又  殿下累遣中使警備者至矣當儲副上書之時故莫聞知罔有一言及止其於委任之意何且除惡務本國家之常刑今日之事至於此者由不能早除禍根也伏望  殿下將上項書筵官趙庸等罪下攸司按律施行幷將於里女放之遐方以杜禍萌司憲府　{疏}曰我  殿下卽位之初建儲副爲國本卽以文臣兼置僚佐置諸左右者預養素敎欲其切磋琢磨日進於善以成格物致知誠意正心之功也賓客趙庸卞季良金汝知卓愼輔德趙瑞老弼善柳直朴瑞生文學禹承範司經柳九思柳升濡正字李師孟等不以正心術明道學爲進徒以阿附　{諂}諛爲事唯唯諾諾使陷於不義其於  聖上立官置師之意爲如何哉乞將上項書筵官等收其職牒按律施行以戒後來命賓客勿論其餘書筵官罷職
35권-태종-18년-6월-4일-2문단
○司憲府司諫院請金漢老之罪諫院上言曰前日刑曹臺諫將奸臣金漢老之罪交章以聞  殿下特從寬典只令竄于羅州臣等陪切痛心切謂漢老之罪天地  宗社之所不宥而大小臣民之所共憤也  殿下何惜此一夫之軀命不　{答}天地  宗社之靈不慰臣民之望乎伏望  殿下一依前章所聞明正其罪垂戒於後憲府亦上言曰金漢老旣以儲副之舅當進規箴之言使世子日進於善終不納於邪也不此之慮反以　{諂}媚爲心暗進女色長其縱欲之心使陷於不義皇天譴之  宗社怒之假手於  殿下廢黜於外臣等竊謂漢老之罪天地  宗社之所不赦非  殿下之所得而私也伏望  殿下斷以大義將漢老明置於法籍沒家産以釋*天地  宗社之怒且於里迷心之禍根傷人之怪物　置於法以示子孫萬世之戒　皆  不允
35권-태종-18년-6월-4일-3문단
○賜送燒酒及藥酒于　又命醫員鄭從夏韓用珍等相代往於廣州湯藥治病仍賜送蘇合圓淸心圓養脾圓木香圓
35권-태종-18년-6월-4일-4문단
○遣判司譯院事鄭喬押送被倭擄唐人陳益原等二十四人于遼東
35권-태종-18년-6월-5일-1문단
○甲申賜世子官敎封沈氏爲敬嬪降封　爲讓寧大君淑嬪金氏爲三韓國大夫人沈氏溫之女也以柳廷顯領敦寧府事韓尙敬領議政府事李原右議政李枝左議政致仕權弘判敦寧府事李之崇判右軍都摠制府事沈溫吏曹判書鄭易戶曹判書柳觀藝文館大提學世子左賓客孟思誠工曹判書世子右賓客李之剛戶曹　判世子左副賓客權遇藝文館提學世子右副賓客判承文院事尹淮判典醫監事金益精爲輔德藝文館直提學柳潁典祀寺尹鄭招爲弼善典祀少尹權蹈直藝文館李隨爲文學卞季良禮曹判書金汝知判漢城府事李孟畇忠淸道都觀察使李潑咸吉道都觀察使
35권-태종-18년-6월-5일-2문단
○命內官李村送讓寧大君官敎及金氏官敎于廣州
35권-태종-18년-6월-5일-3문단
○命左議政致仕李枝給祿第二科
35권-태종-18년-6월-6일-1문단
○乙酉改敬承府爲順承府屬于世子殿以洪汝方成抑爲順承府尹禹希烈判淸州牧事李培判廣州牧事
35권-태종-18년-6월-6일-2문단
○文貴崔閑回自漢京初  上之遣文貴也謂貴曰卿戚連宗室世子見卿則必不驚駭予欲遣卿　臣皆曰以爲宜卿往以予言說與世子因痛哭失聲乃敎曰汝雖狂悖予欲使汝期於自新豈圖不悔不悛以至於此百官今以汝罪請廢故不得已而從之汝其知之汝自取禍耳予與汝父子也然有君臣之道焉予見百官之請予身亦爽寒矣汝昔告予曰我欲辭位以侍衛予對以不可也今汝之辭位汝之素願也孝寧大君質弱  忠寧大君高明故予以百官之請定爲世子汝昔告予曰我愛  忠寧甚篤雖小物思欲與同喫今  忠寧代汝位必厚待汝懷安持兵刃而欲害予然予厚待安保平生　汝於  忠寧有何罪安享一生可知也　臣皆欲置汝於遐方  中宮泣請於予曰　率稚兒輩歸於遐方則安否不通乞置近處予亦非石木豈無心乎肆請於　臣　臣姑且從之故置汝于廣州汝見百官狀則知汝之罪且知予之不得已也婢子率十三口汝所愛者皆率居奴子將量宜更送殿內雜物悉皆持去不妨然古無此例持汝彈弓其餘皆置於殿惟汝生資我其圖之無使不足也雖悔何及然　今父母生時以善譽聞則可矣其世子印信官敎服用凡物皆令所掌官收領可也卿傳敎世子崔閑傳敎淑嬪至是回啓曰臣等以  上敎宣諭世子又示百官狀世子見之讀至憤怒二字曰是非我心所有也昔日請辭不獲今日得罪矣又曰古今天下爲子有臣而如我者未有生存於世也貴曰  上使臣將百官狀自首至尾百官着名處皆披見請宜更見之答曰大體已知矣更不披見貴又曰  上旣敎以懷安安保之故與前日請辭之言後日安享之事何以說如我者未有生存於世也　曰昔辭位之請厚愛忠寧之言臣所啓聞也使崔閑禁殿內喧泣翼日未　{明}與淑嬪如廣州貴以殿內雜物付各司從婢十三之外有四婢問其根源皆侍女也故不使出外姑置殿內  上曰　悲嘆乎貴對曰宣敎之時臣不忍墮淚讓寧非惟不墮淚略無悲嘆之容  上更問然乎貴對曰如臣所啓  上曰如彼故如彼焉得悔過四婢予將送於　所使於里亦隨至廣州乃遣內臣洪得敬於漢京送四婢於廣州元胤回啓曰讓寧至於東大門問臣曰卿爲何事來對曰護送也讓寧又曰此地復見無由嗟乎又到廣津乘舟墮淚又於辭別時語臣曰我性本　暴常時進見言必不恭今乃再見上書之辭不恭如此罪甚不死  上德也何以報謝我性　故誤失斟酌頻犯不孝安有見  上之期乎其侍婢十三國家之定數而小兒加隨者二人故臣奪四季等二人送于漢京  上曰二人皆其妾也卿奪之誤矣卽命送于廣州
35권-태종-18년-6월-7일-1문단
○丙戌賜謝恩使同知摠制元閔生衣服及鞍子召見閔生曰東殿病勢可畏欲令世子不違八月朝見歲前回還卿八月內可回還乎卿雖勞世子之行必使卿隨從宰相以通事隨從已有前例前世子之行李玄爲之閔生對曰臣於八月初生可以回還
35권-태종-18년-6월-7일-2문단
○遣判事　耐祈晴于東門
35권-태종-18년-6월-7일-3문단
○復立十司中領各置護軍一人
35권-태종-18년-6월-7일-4문단
○設義勇衛以長川君李從茂唐城君洪海同知摠制沈*??爲節制使命世子監撫之兵曹啓新設義勇衛忠武五領龍武五領虎勇五領護軍十五甲士一百六十六除出分屬何如其衛節制使三以三軍鎭撫所例輪番入直何如其衛鎭撫十五定數三軍鎭撫五除出其餘以可當人充之何如依允命兵曹判書朴信曰十司中領今已復立十司五領隊長隊副加定加數三千則春秋講武之時外方之民不與於　軍矣如何諸卿曰然乃命下兵曹
35권-태종-18년-6월-7일-5문단
○賜送讓寧大君　飯床所用銀器一件酒器一件
35권-태종-18년-6월-7일-6문단
○定察訪于兩京間命承政院曰兩京間驛路至困議弊事以聞趙末生曰分司往來驛路馬草有弊罷驛丞定察訪巡行考察六七月間賜馬何如  上曰定察訪五日一度巡行考察且給馬料驛丞仍置
35권-태종-18년-6월-7일-7문단
○置翊衛司改世子左右司衛爲左右翊衛左右翊衛爲左右翊贊初敎曰加設衛士之數以三分之一侍衛世子擇甲士可當者差下又擇功臣子弟雖非功臣而宰相子弟可當衛士者亦許　用予嘗驗之素所親愛者退立而素所不親愛者反效忠節皆在立心之如何耳
35권-태종-18년-6월-7일-8문단
○以左議政朴　爲世子師玉川府院君劉敞爲世子貳師
35권-태종-18년-6월-9일-1문단
○戊子遣同知摠制元閔生如京師謝賜菩薩名稱歌曲也兼　{齎}請封世子奏本以行其奏曰臣長子　於永樂三年欽蒙奏准立爲世子見今年旣長成而其所行多有不堪爲後者不獲已出置于外第二子補資質柔弱難付重任第三子[諱]性頗聰慧孝悌好學一國臣民悉皆屬望請立爲後臣不敢擅便爲此謹具奏聞
35권-태종-18년-6월-9일-2문단
○判海州牧使金有良卒致賻米豆各十石紙百卷及棺槨仍命黃海道都觀察使令所過處設朝夕奠具給輸轉丁夫
35권-태종-18년-6월-10일-1문단
○己丑書筵官等請進講四書  許之  上謂朝啓臣僚曰世子乳母嘗入宮中白  靜妃曰常時讀書至二更乃罷因此曾知世子好學予無勸學之憂矣左右皆歎服
35권-태종-18년-6월-10일-2문단
○九州節度使代官來獻土物
35권-태종-18년-6월-10일-3문단
○置酒于新樓宜寧府院君南在來自漢京侍坐  上戱言在戊寅秋無人議罪發　在逃之狀曰南誾之亂卿來自留後司不知所之恐懼　　予使人押置吾家到吾家抱今世子獨坐大廳恐　曰吾將何之願入隱處  靜妃曰千萬毋懼若有事則必使人通之在竟不自安逃去國家圖其形布諸郡縣物色求之將以付處宜寧也在微服徒行暮投一村舍主人　熟視曰觀客狀貌似是方今所索南政堂在徐答曰我貧賤如此若爲南政堂則幸矣　曰明朝當詣州官告之比曉起視則行已久矣馬天牧遇諸南原途中在杖策驅馬天牧下馬控立曰令公何之在不顧而行曰　以我爲何人也天牧曰令公且止我豈不識南政堂乎在却立直視曰我爲南在歟天牧笑而止之在茫然歎曰若眞我之三世　也諸卿競言之在不能答但呵呵而已  上亦大笑諸卿皆解　
35권-태종-18년-6월-10일-4문단
○司憲府上　{疏}請右議政李原伴人張良守肆暴於洪汝方母家之罪承政院仍請啓曰良守作亂以內贍寺奴內隱達女子之故也前此原欲以內隱達女子爲妾聞尹向欲爲妾而中止至是向卒復欲爲妾汝方向之妻弟也而其所爲如此皆爲不美請下義禁府鞫問其罪  上曰原功臣也汝方功臣之子雖其風俗不美事不關係下義禁府其終何如諸代言曰李原汝方雖不罪之內隱達以一女子兩處定約且良守作亂於宰相家請罪之  上曰汝等之請可也然下義禁府使國人皆知之其終乃何汝等善辭於司憲府掌務以送內隱達良守承政院拿來親問以啓知申事趙末生代言元肅等具內贍奴內隱達朴小斤阿只及良守汝方家近四隣人等言及尹向書狀內辭以啓曰汝方雖曰前年十一月十二日來宿內隱達家而尹向約婚書狀分明又內隱達小斤阿只等以直對問曰尹向赴京時脫衣送之則向之約婚明矣汝方雖曰良守等直入吾家恐動母親與女子掠奪內隱達之女然良守不報且四隣皆以不知答之又其女所在之家各別難以分曉良守曰汝方身進政丞宅告乞勿推內隱達之女許令吾作妾政丞曰吾未見其女何敢處分汝方歸後政丞曰汝方之行可憎汝輩推考其女幸則率來聽此與韓安禮推尋奪來置于安禮家則良守聽政丞之言汎濫侵奪可知矣  上曰汝方親到政丞家告乞乎告乞則政丞之宿爲後明矣是則予未聞也其餘則予悉知之汝方何敢以尹向約婚之女奪爲已妾乎汝方誤矣內隱達以一女推稱於汝方兄弟而亂倫又許政丞之宿而欲去之其情甚憎下當直廳決打五六十度以戒之良守汎濫之罪亦宜決放然良守受罪則政丞必有愧又與汝方無分揀敎良守放送其內隱達女子予將區處勿令出入嫁夫內隱達號爲大賈而其妻金士文之婢也所生唯一女耳年十三判書尹向欲取爲妾年幼不果其奉使入朝也受內隱達細麻布二十匹是亦結爲妾之約也汝方向之妻弟也及向之死乃有代向爲妾之心及聞原之有約率內隱達之女而匿其家原使伴人奪來汝方之母訴于憲司憲司請罪  上令承政院　實而處之如此盖以醜汝方而且非原之汎濫也汝方本好酒色者也命召原出仕原卽詣闕啓曰汝方謀害臣曰良守作亂吾家驚動我老母且使女子驚胎下血已告於所司乞以此意更推汝方且此女向曾送書與衣期已定矣實向之妾也汝方何以爭之向卒後內隱達皆從汝方之言無他以向入朝時將內隱達細麻布二十匹段子交易中路而卒其物盡入於向本家內隱達求而未得汝方誘內隱達曰吾請妹氏則可得而內隱達悅而從之傳敎曰此意予曾知之原曰  上已知其故臣不復請肅啓曰內隱達妻寶排言五月二十二日良守到夫之父母家曰尹判書已卒何至今不出女乎此事兩大君兩政丞皆知之  上位亦想知之在傍夫之四寸別監李蔭相與言詰其實當蔭及婢之同生小斤阿只等問之聽此問之辭同然二人皆其親戚他無公證  上曰此言不足　也置而勿問良守無實之人政丞何以爲伴人
35권-태종-18년-6월-14일-1문단
○癸巳遣梓人吳德海于江原道率船軍六百名斫木於原州寧越麟蹄等處將以修葺昌德宮也
35권-태종-18년-6월-14일-2문단
○命敬嬪族親及宗親駙馬出入世子殿者勿禁
35권-태종-18년-6월-14일-3문단
○賜米二十石豆十五石正布五十匹于演福寺時僧徒方修葺故有是賜
35권-태종-18년-6월-14일-4문단
○黃海道都觀察使報海州事宜海州兵馬陸地深入邑內屯兵牛峴以南居民三百五十四五息程途沿海遍野倭寇擄掠可畏右兵馬於要害之地牛峴蛇浦等處移排築城養兵備患乃下兵曹議得海州邑城已築一邑內不遐處新城造築未便於海州設鎭如有倭寇則領其兵馬要害處屯住應變  從之
35권-태종-18년-6월-15일-1문단
○甲午命給月俸于讓寧大君從戶曹之啓也
35권-태종-18년-6월-16일-1문단
○乙未司憲府上　{疏}請右議政李原順承府尹洪汝方等罪  上覽之召趙末生曰憲府之　{疏}深有愧於李原洪汝方也宜藏此　{疏}掌令朴軒啓曰本月初五日除李原爲世子師初八日使奴隸圍把人家奪人之妾是　理調元宰相之事乎又豈密邇儲副薰陶調護之人乎汝方於尹向妻弟也向曾於此女結約爲婚信宿其家脫衣與之以防他人今向之卒未滿一旬汝方遽奸其女是人倫之所可忍爲哉　此女亦非美色年且未壯特以其父爲大賈多蓄財産二人皆以宰相欲圖其利私相爭奪其志貪汚伏望收原右議政世子師之任汝方順承府尹之職公道幸甚不允皆命召就職原居　宰乃朝廷之表儀也汝方亦一時之名臣也相竊其妾行鄭衛淫亂之風以干邦憲  上雖原之爲憲司者宜當固請使罷黜之以正風化可也憲司諸臣聞命而止可爲長大息也
35권-태종-18년-6월-17일-1문단
○丙申以崔　爲慶尙道兵馬都節制使朴實左軍同知摠制
35권-태종-18년-6월-17일-2문단
○御正殿賜世子及敬嬪冊寶宥境內世子冊曰建儲貳係人心實爲大典擇元良端國本惟在至公爰正名位之隆式擧封崇之禮咨爾忠寧大君[諱]寬弘莊重孝悌謙恭愛敬事親居常翼翼聰明好學惟日孜孜付託是宜臣民屬望是用冊爾爲王世子嗚呼天祚　{明}德神享克誠主　承　尙念負荷之艱大臨深履薄永膺福祿之綏將敬嬪之冊曰順公義而建元良儲副卽定重匹配以承  宗社位號宜崇爰擧徽稱冊尊彛典咨爾沈氏貞嘉　性端正飭躬常存敬畏之心夙著勤儉之德克敦婦道允孚家人穀朝于差縟禮斯備今遣臣某冊爲敬嬪肅雍內助誠恒切於　鳴　勉相成祥益膺於麟趾仍下宥旨  王若曰建儲端本所以承  宗廟係人心爲萬世計也昔者周文王舍伯邑考而立武王惟其賢也詢諸臣僚乃立子[諱]爲王世子已嘗布告中外若稽典禮當行冊命肆於永樂十六年六月十七日授以冊寶屬玆盛擧宜布寬條自永樂十六年六月十七日　爽以前除謀叛大逆及歐殺父母祖父母妻妾殺夫奴婢殺主蠱毒　魅謀故殺人但犯强盜外已發覺未發覺已結正未結正咸宥除之敢以宥旨前事相告言者以其罪罪之嗚呼旣建元良以慰神人之望載滌瑕垢旁施廣　之恩世子進箋謝曰負　當陽誕布冊命建儲端本謬及臣身良切悚兢*삼增感激伏念臣某識見淺拙性　愚蒙視膳東廂罔知順承之道傳經外傳未究蘊奧之精何期睿恩遽霑陋質玆盖  主上殿下齋莊中正濬哲文明謂主器必有攸歸而人心所當預定遂命庸品獲荷崇儀臣謹當思付托之匪　{輕}無　亦保奉訓戒之至切永矢不　敬嬪亦進箋謝
35권-태종-18년-6월-17일-3문단
○置酒餉宗親功臣議政府六曹
35권-태종-18년-6월-18일-1문단
○丁酉命停中外賀封世子禮
35권-태종-18년-6월-18일-2문단
○兩府以下文武百官具公服詣世子殿陳賀
35권-태종-18년-6월-18일-3문단
○遣內官申以熙賜酒果于芳幹
35권-태종-18년-6월-18일-4문단
○命大小使臣老病服藥皆令用酒
35권-태종-18년-6월-18일-5문단
○命還給楊弘達曹聽元鶴等職牒科田朴居只免令史
35권-태종-18년-6월-19일-1문단
○戊戌傳旨各道都觀察使精白禱雨
35권-태종-18년-6월-19일-2문단
○下旨刑曹考宥旨錄　{輕}罪以聞
35권-태종-18년-6월-20일-1문단
○己亥  王世子始開書筵
35권-태종-18년-6월-21일-1문단
○庚子  王世子　朝啓
35권-태종-18년-6월-21일-2문단
○命金萬壽外方從便移置金漢老父子于淸州張思靖自願德川安置李垠李有喜姜宗德鄭之唐金益濂辛孟和辛叔和等京外從便
35권-태종-18년-6월-21일-3문단
○加置醫女禮曹據濟生院呈上言醫女共七名成才者五名諸處分遣每不足焉乞以各司婢子內年十三歲以下者十名加定何如  從之
35권-태종-18년-6월-21일-4문단
○承政院請金漢老之罪啓曰原其情則實干社稷不可　{輕}宥  上曰漢老爲人雖得第一科名於文學盖闕如也且無稜角拔越之氣予嘗戱語此人曰宜爲富家翁也推其罪至於謀危社稷原其情則不應至此予欲移置農舍　終天年卿等勿復敢言司諫鄭尙等請金漢老之罪  上不允曰予欲親見說之適有疾未果頒降宥旨條目外罪人如有未蒙則所司當條具啓聞放赦惟其職也如漢老者其壻被黜不用唯其女子爲　之妻故移置近處然永不　用也此等人似在宥旨條目之外而未蒙大赦則予乃失信
35권-태종-18년-6월-21일-5문단
○義勇衛請司僕少尹權移出入世子殿之罪承政院以聞  上曰　爲世子時或踰墻或出竇潛行越江陰與　小恣行非義予不能敎故令鎭撫所守門禁亂今世子不然孝友溫恭好學不倦予亦已老欲使世子　決國事以屬重事何必泥於前規而禁人出入乎惟汝代言等常在左右不知予心之所向歟繼自今有欲見世子者雖草茅微賤亦*勿禁斥皆得入見須使世子深得人心此予志也予保世子不如　之所行也
35권-태종-18년-6월-22일-1문단
○辛丑命申禁酒令仁德宮供上酒外各殿一皆禁斷以憂旱也
35권-태종-18년-6월-22일-2문단
○以吉昌君權　宜山君南暉爲義勇衛節制使
35권-태종-18년-6월-22일-3문단
○命遣典醫副正李軒于洪州申以熙回自洪州  上聞孟衆之疾卽命軒賜內藥以遣
35권-태종-18년-6월-22일-4문단
○命李垠李有喜姜宗德鄭之唐金益濂依舊外方從便盖因義禁府之啓也
35권-태종-18년-6월-22일-5문단
○命金漢老復置羅州刑曹臺諫上　{疏}曰金漢老罪干  宗社法不當宥  殿下以好生之心只流于外政府諸曹請罪而臺諫具　{疏}以聞留而不下臣等第因慶事不敢固請今者漢老父子又令安置淸州臣等竊謂漢老之罪天地  宗社之所不赦豈  殿下所得而私哉伏望斷以大義將漢老明置於法籍沒家産以快臣民之望故有是命
35권-태종-18년-6월-22일-6문단
○平壤府蝗
35권-태종-18년-6월-22일-7문단
○刑曹臺諫上　{疏}請辛孟和叔和等罪　{疏}曰孟和叔和黨於叛逆之家相爲　比至於婚姻無欲不成罪當不宥今者又令京外從便臣等不得不爲之憾也許令孟和叔和等還置於外以示奸臣懷貳心者之戒又上　{疏}曰金萬壽過蒙  上恩位至都摠制當慮遐之逃也國家排門粉壁而推之朝夕出入君門內懷奸譎匿不以告其於人臣忠直之心爲如何哉推此心則將無所忌憚可知矣今  殿下特從寬典外方從便臣等竊恐赦此萬壽則人臣之無忠直者效此而爲也伏望  殿下還收萬壽從便之命垂戒後來又上　{疏}曰張思靖幸蒙  上恩保全首領亦云幸也今又令安置德川臣等竊恐思靖之罪  宗社之所不宥臣民之所共憤　德川境連彼土尤非罪人之所處伏望  殿下採納狂　之言仍置尙州以慰臣民之望皆不聽
35권-태종-18년-6월-22일-8문단
○命還給不忠不孝外犯罪人職牒
35권-태종-18년-6월-22일-9문단
○下敎旨敎曰大小臣僚請置　於江華予以謂江華乃前朝之季人所竄亡之地似乎不祥故欲於春川安置今乃飜然思之此計不通矣以我朝言之則  太祖革前朝而入壽昌宮以中國言之則金陵幾經興亡而至於今日以此論之吉凶存亡豈係於土地哉予將待秋起第於江華使　居之　絶往來之人保全性命卿等其知之然事竟寢
35권-태종-18년-6월-22일-10문단
○命禮曹禱雨  上曰氣候似乎久旱恐懼修省宜急圖之凡古典所載禱雨之事盡擧以聞禮曹啓請祭雩祀圓壇禱雨且掩　埋　修溝　斷　扇徙市  從之敎趙末生李明德等曰天之降災祥惟人所召今之久旱不識何故歟寡人來于舊都移徙之際豈無公私之費無乃以此而致傷和氣乎末生等對曰公處費用之弊則自二月移駕之日至于五月唯楮貨五百張造米三石耳私處之費則在此在彼何有損益之殊哉  上曰予之此言特以無所控告憫悼之辭耳是乃兒說也傳旨曰此間連有齋戒故停朝啓毋得詣闕各就衙門修其職事予聞慶尙道因旱失農想各道皆然宜設救荒之策
35권-태종-18년-6월-24일-1문단
○癸卯以右軍同知摠制河敬復爲義勇衛掌軍節制使以左軍都摠制趙秩同知摠制李順蒙成達生等爲義勇衛節制使皆加定也
35권-태종-18년-6월-24일-2문단
○以前府尹吳湜代成達生爲全羅道都觀察使
35권-태종-18년-6월-25일-1문단
○甲辰命放遣漢京宮闕修理浮石軍人以旱也
35권-태종-18년-6월-25일-2문단
○谷山白川等郡蝗
35권-태종-18년-6월-25일-3문단
○命承傳色崔閑歸于廣州
35권-태종-18년-6월-26일-1문단
○乙巳遣司　署令高得宗于濟州將　米六百石木綿一百五十匹女服八件易換民間金銀將以充上國歲貢也得宗將行賜單衣一襲及內藥
35권-태종-18년-6월-27일-1문단
○丙午命王世子字曰元正傳旨于議政府六曹承政院曰予若有疾連日不得視事則如之何予深有憂焉歷觀古昔帝王之事如其有故不能聽政之時則或有以子代之者或有以臣代之者　世子國儲君副乎寡人有故之時欲以世子代之聽政　習　事之道其聽政之所接待之禮卿等稽諸古禮若於古制未有可考則酌宜以聞政府六曹承政院啓曰大殿報平廳向南設  御座虛位世子坐於東壁至於處決之事義不可獨斷必告于內若是則可以不悖於理矣雖稽古文不過此矣  上從之
35권-태종-18년-6월-27일-2문단
○漢京及開城留後司聚巫禱雨三日
35권-태종-18년-6월-27일-3문단
○禱雨于北郊
35권-태종-18년-6월-28일-1문단
○丁未雨北郊祭獻官　贊金漸行祭以得雨遣知印馳啓賜知印單衣一
35권-태종-18년-6월-28일-2문단
○命內侍別監等奉香祝授各道都觀察使禱雨于名山大川
35권-태종-18년-6월-28일-3문단
○禮曹啓濟州漢拏山以諸山初祭日倂祭之敎曰諸山旣皆祭之獨此一山何不祭之若祀典不載則不宜　{輕}擧前此濟州牧官無乃祭之乎置之前規可也
35권-태종-18년-6월-28일-4문단
○禱雨于漢江白岳
35권-태종-18년-6월-29일-1문단
○戊申禱雨于中央土龍
35권-태종-18년-6월-29일-2문단
○內官崔閑回自廣州　{齎}讓寧大君所持書冊以來只許論語大學看之
35권-태종-18년-6월-29일-3문단
○濃州太守平宗壽使人獻土物
太宗恭定大王實錄卷第三十五

太宗恭定大王實錄卷第三十六
36권-태종-18년-7월-1일-1문단
●十八年秋七月己酉朔遣左議政朴　祀圓壇圓壇祭天之所也旱則就祈焉聚僧徒於興福演福寺盲人於明通寺設祈雨精勤又沈虎頭於朴淵
36권-태종-18년-7월-1일-2문단
○求言  上憂旱傳旨曰今方久旱察其天氣似有　災令政府六曹臺諫及各司除船軍補充軍奴婢事外感傷和氣時政之失悉陳無隱
36권-태종-18년-7월-2일-1문단
○庚戌  上覽六曹陳言遂定還都之計召政府六曹臺諫曰今予來于舊都儲峙供頓之煩大小臣民往來轉輸之勞與夫驛路之弊誠不小矣且今六曹陳言亦以還都之事爲先大抵七月則耘事已畢正農隙也八月九月則秋收秋耕農務最劇不可一日動民也在此都而有益者何事還彼都而有損者亦何事也當本月望後予將還都矣若於本月未還則來八月世子朝見之後過九十月乃還若何諸卿酌宜以聞知司諫院事崔士康司憲執義許揆等曰七月則炎熟未除難於動駕不如九月望時之爲愈也右議政李原及諸卿皆以十月晦時爲可領敦寧府事柳廷顯兵曹判書朴信曰方今兩都之間往來轉輸臣民之弊曷可勝言但以  殿下於誠寧之卒有所傷心又有四月爲  殿下厄朔之言故臣等未敢固請今四月已過矣  殿下慨念臣民之弊*번然欲還甚盛擧也須於七月農隙之時還都以　{答}臣民之望  上然之命遣都摠制朴子靑於京都修古世子殿命柳廷顯李原六曹判書　判臺諫擇各司陳言內可行之言以聞請速還都者最多  上以本月十九日爲定
36권-태종-18년-7월-2일-2문단
○兵曹判書朴信左軍摠制崔閏德義盈庫使李繼長等陳言收租之法隨損給損已有成式各司納貢雖値凶荒未嘗　損實爲未便幸今倉庫盈溢陳陳相因伏望於失農州郡特下敎旨　今年雜貢之半以倉庫陳米太貿易以充其數以優民生敎曰行移諸道於損分時令考其　　錄其失農州郡以聞
36권-태종-18년-7월-2일-3문단
○知司諫院事崔士康等陳言凡官吏犯公罪杖以上者與貪汚不法犯私罪杖以上者等論皆收職牒又取科田其中專賴科田資生者一朝遽有妻子飢餓之嘆雖有特旨其科田只給三分之一臣等以爲犯私罪而收田者則然矣犯公罪者亦依貪汚之例遂收其田故其人怨咨之心或傷和氣也曾受職牒而不還科田者　皆還給以解怨咨自今不忠不孝外犯公罪者只治其罪勿收科田右條領敦寧臣柳廷顯右議政臣李原六曹臣朴信等議得犯公罪者蒙宥後科田全科還給已有敎旨凡已受職牒者攸司以其曾受田隨郞啓聞還給決事官除受贈挾私知非誤決情迹著現者外皆以公罪論何如敎曰依陳言及議得內行移
36권-태종-18년-7월-2일-4문단
○司憲府執義許揆等陳言本朝義禁府不論職之高下直問其由雖至杖流不收職牒今也此府決罰者皆收職牒臣等竊謂文武官犯公罪者非循私逞欲或失於覺察或短於施措之致然也今律犯杖罪收其職牒亦收科田恐非盛代重士之美意也且時王之制文武官犯公罪杖以上者無追奪宣　之律乎願自今義禁府決罰文武官犯公罪杖以上者除敎旨內職牒收取外一依時王之制勿收職牒以示忠信勸士之道  從之
36권-태종-18년-7월-2일-5문단
○順承府判官林穆等陳言段匹綾羅非本國所産已有禁令但　子及丹木曰磻等物亦非本國所産而未有禁令　{商}賈賤隸之徒染爲衣裏願自今一皆禁止  從之
36권-태종-18년-7월-2일-6문단
○禮賓寺尹李　等陳言自古求忠臣必收孝子之門乞於朝野擧其孝行著聞恬靜無求者尤加崇奬敎曰行移諸道備細訪問錄其姓名以聞
36권-태종-18년-7월-2일-7문단
○內資少尹李寧等陳言惟我  太祖創業之初慮民食之不裕許令新墾之地初年全除二年半收三年全收載諸六典實爲良法今皆收租願依六曹擧行此法敎曰此乃六曹所載官吏不奉行耳移文諸道擧而行之
36권-태종-18년-7월-2일-8문단
○校書校理金尙直等陳言蠶桑王政之大者也故國家設公桑蠶室其示民養蠶之方者至矣然公桑未盛摘取民戶之桑以致怨咨者容或有之願度閑曠之地加植公桑以待長盛然後許令養蠶以慰民望領敦寧柳廷顯右議政李原議得公桑長盛間各其蠶室在處山桑及空地桑木多少量宜養蠶勿奪各戶桑葉違者痛治命依議得內行移
36권-태종-18년-7월-2일-9문단
○同知摠制李順蒙陳言各道監司節制使之行伴黨公事　{齎}持依憑鋪馬或二十餘匹或至三十匹且道內族親及閑散員人或因公事給馬橫行願自今一禁敎曰依陳言內行移  上憂旱求言百官皆上言條陳時政得失民生休戚下政府六曹議得右八條乃其所擇也
36권-태종-18년-7월-2일-10문단
○知司諫院事崔士康獻納權孟孫正言鄭載等陳言曰慶尙監司禹均江原監司南琴素稱酷吏不合監司之任請罷其職  上傳于趙末生曰予之用人非我獨專必從政曹之議婦寺之族濫受官職者幾人歟予豈有一毫之私哉禹均南琴歷仕中外秩至　議無有毁言但禹均則守任南州之時得枉刑殺人之名然今已悔過何必以旣往之事禁錮而不用右人等有可請之罪當悉書某某之事不合監司之任明請其罪可也徒以酷吏濫稱而所以爲酷吏之實略無一言及之此與無名示榜何異哉使二人聞此言則其心喜歟怨歟予之求言專以　災也此爲　災之言乎若以言事不中加以譴責則違於求言之本意予當姑置而勿論然此狂妄之輩在於諫院非吏曹之過乎末生啓曰旣往不咎不念舊惡先聖之格言今  殿下之用人誠無愧於古之聖人諫院之言誠爲不中矣然其狂妄臣亦何嘗知哉必也授之以事然後可以知其人之賢否矣古之人有言曰試可乃已
36권-태종-18년-7월-2일-11문단
○司憲執義許揆等上　{疏}曰天人相與通達無間福善禍淫捷於影響古人有言曰于公痛哭而三年不雨鄒衍含悲而六月飛霜感應之理可不畏哉慶尙道都觀察使禹均素無才德專任苛暴所歷之處怨　迭興曾任永川枉殺五人又任密陽亦殺四人其人之父母妻子之怨豈下於于公鄒衍乎今陞爲監司巡諸郡縣永川密陽之人愛之如父母歟怨之如仇　歟且江原道監司南琴擧於汚吏之下徒以簿書期會便捷應對爲能其寬弘慈愛則不知其爲何事也　{輕}薄剛愎而擧措失宜則一方之弊可勝言哉乞皆罷黜以慰生民之望  上曰南琴始擧於沈藏庫禹均大臣之所擧也且人悔過自新擧而用之古昔帝王任人之法也二人庶幾改之故任之持平崔宗理歷陳二人任監司爲政之失  上曰二人宰相也宰相尊而後君尊不可以此小過而罷黜也
36권-태종-18년-7월-2일-12문단
○執義許揆等又言安邊大都護府使辛悅其始除也經十日而不謝恩私謁於吏曹判書沈溫之家臣等劾之不避嫌而赴任固不當矣  上不聽曰悅之所爲如此而憲司請罪之是矣然得人不易數易亦不可也
36권-태종-18년-7월-2일-13문단
○禱雨西方土龍之神
36권-태종-18년-7월-4일-1문단
○壬子雨雷電
36권-태종-18년-7월-4일-2문단
○命世子如漢京謁  宗廟  上密有內禪之志六代言泣曰何謂也非臣僚之所望  上曰爾等勿露此言
36권-태종-18년-7월-5일-1문단
○癸丑雨雷電六曹詣闕賀雨仍請進酒不允朴　啓曰  殿下斷酒則  上王亦斷酒  殿下　膳則  上王亦　膳凡食膳一遵無違今時雨　然請勿復斷禁以慰  上王  上乃許之
36권-태종-18년-7월-5일-2문단
○召兵曹判書朴信曰予向者命停仁政殿改創之役專以憂旱也然旱雖太甚事之所當爲者則不可廢也　今年之旱非太甚也我  太祖草創之初乃營景福宮予承其緖乃營昌德宮以至陵廟無所不備惟此仁政之殿狹隘在所當新土木之役勞民之重事民甚病之所以欲速營之者無他要使小民之責當我之身而世子卽位之後雖拳土寸木之役不加於民以深得民心耳
36권-태종-18년-7월-5일-3문단
○王世子遣安壽山問起居盖以昨夜雷雨太甚恐  上心之驚動也
36권-태종-18년-7월-6일-1문단
○甲寅囚校書校勘房文仲于典獄署文仲上書陳言略曰靜妃明嬪各設兩殿以嬪　嫡臣之未解一也宮中多納倡妓臣之未解二也寵愛後宮多作大家號曰新殿臣之未解三也千乘之家與民爭利尙且不爲　國君乎置本宮書題魚梁之稅無不爲之使書題　受官爵臣之未解四也勞民自奉豈天意乎眞羽之直多至粗二十斗天鵝之直多至粗四十斗皆剝於民臣之未解五也  上覽之以示承政院曰予之忠臣唯文仲耳萬世之下予何逃罪代言等見之皆驚駭命召文仲敎曰此等條件予所不爲之事將何心以陳之乎予若有此汝雖不說無所逃於史筆矣諸代言啓文仲將  殿下所無之事妄自陳言乞下獄鞫問  上曰予始令中外言或不中亦不加罪今何鞫問置而勿問代言等問文仲曰古者人君有妃嬪　妾何以曰　嫡乎又何以曰多納倡妓乎文仲曰我末學不知其理也又問人君之庶子豈無家又何以新殿稱號哉文仲曰昔聞權約之言言新殿我外方儒生不知其實而言之又問曰何處有本宮魚梁雖書題豈不授軍職及東班不要雜職乎文仲曰我不知其實也又問眞羽外方方物之獻天鵝  宗廟薦新或外方使臣隨時進上之物何以言  上之剝民乎文仲曰我見人民難得妄以爲  上命也代言等請罪不已  上以文仲書示六曹曰今以無實之言被欺於下吾甚慙焉然因求言而發宜勿罪之兵曹判書朴信吏曹判書沈溫戶曹判書鄭易禮曹判書卞季良工曹判書孟思誠等執文仲而啓曰文仲妄言君父之失臣等不共戴天之　也請問之  上曰文仲所言皆吾過也予何自明也哉且有求言之命言而罪之不可大臣之請罪亦不可也卿等勿復言若復請則予將不食矣不食則其能生乎信等曰不明文仲妄言之罪則後世必謂時之大臣皆竊位苟祿而不言君上之非獨文仲當求言之時直言極諫也請推核其罪以明其言之妄  不允末生河演等相與泣曰以我  殿下之敬戒終負如是之妄言豈不痛哉文仲實關時數之妖物也信等退而　問文仲文仲伏招曰以所聞於人者勿辨眞僞而言之信等乃上　{疏}曰文仲以無根之言誣揚君父之失罪不容誅且明白納招無復可議請下攸司依律施行  上謂諸代言曰此事不可使衆知也勿露之信等遂囚文仲　刑曹治之
36권-태종-18년-7월-6일-2문단
○召六代言面命曰欲令孝寧大君及崔閑等傳旨恐未得詳悉親見若等言之文仲之言雖不盡實皆有其根以揚君之過罪之則予從之誣揚君父之失罪之則予乃不允予心以謂一笞一杖皆欲當罪每當雷電之時誓告曰不知而誤刑則已矣知而失之則無矣予於  太祖不獲已而獲罪何愧如此卽位今已十八年而水旱相連歲在丙戌欲傳位未得厥後　不中度常以爲慮今世子性本純直精通斗別可以任國封崇之日已定內禪之計予心乃安元閔生回還則傳位稱王朝見無乃大幸乎因流涕曰大小臣僚愛我之誠予已知之然誠寧早卒無日不懷豈有爲國之念且內禪之事稽諸古事臣不得諍之時哉不可失爾等毋得雜談且與大臣因閑話說予之志毋得進諫六代言涕泣  上曰爾何涕泣臣無如此之例爾等皆出代言皆出復啓曰春秋鼎盛玉體無疾當正示世子以爲政之體之時何以曰時哉不可失乎且親王朝見古無此例上國大平之時猶之可也如不平之時援例召之則何以爲之  上曰然予未察其弊而爲此言也世子朝見回還後乃定大事爾等物露此言
36권-태종-18년-7월-6일-3문단
○議政府右議政李原等上　{疏}曰臣等謂人臣有不忠之心則不忠之言發之於外今校書校勘房文仲造飾虛言欺侮  殿下其爲不忠莫大於此不可一日容於天地之間伏望  殿下俯從六曹之請下令攸司依律施行垂戒萬世
36권-태종-18년-7월-6일-4문단
○司憲執義許揆等上　{疏}曰不忠不敬人臣之大惡天地所不容  宗社所不赦者也今我  殿下慮時不雨乃命政府六曹臺諫各司　言時政之失房文仲問不及之而率然上言皆以盛德所無之事而舞文誣飾以累  上德不忠不敬之罪孰加於此哉文仲　爾微生　受九品其設心若是他日所就其可量乎伏望  殿下將文仲與其共謀李筌等下於本府鞫問其由明置於法垂戒後來司諫院右司諫大夫鄭尙等亦上　{疏}曰人臣之罪莫於揚君之過　今房文仲陳言文辭皆羅織虛妄欺侮  殿下原其設心實是亂賊豈吾臣子所共戴天者乎伏望  殿下斷以大義置之極刑以慰臣民憾憤之心　皆  不允
36권-태종-18년-7월-6일-5문단
○六曹上　{疏}曰存心以敬盡言以實此乃臣子事君父之道也如有一毫不敬之念根於中則見於言辭之間者必不以實其罪無所容於天地之間矣今文仲以　{輕}薄不肖之資專欲釣名乃進妄言以揚  殿下所無之失其心甚姦其罪甚大不可不　於法臣等請得而條之歲在辛卯禮官援引古制以謂天子諸候所以衆其妃嬪者盖爲廣繼體也今後宮之額不稱古制乞依禮典以充其數其時  殿下重違其請從之然只許一嬪二　而已其妃嬪之號尊卑之分秩然不紊此實  殿下齊家之至德也文仲妄謂有二中宮其罪一也古者帝王皆選良家以充後宮  殿下則皆選本宮及內資內贍之婢又以京妓二人充其數僅備內事而已此實  殿下之謙德且其受宮人之職者一人而已文仲妄謂多納倡妓以備後宮之職其罪二也公卿大夫有妻必有妾故有嫡子有庶　嫡子傳家者故必別作舍或以與妾或以與　子其常也　以國君之尊命營二家以賜侍女與側室之子乎此何害於義哉況其家之規模甚少且以本宮之私財備其用乎文仲妄謂爲宮人築室號爲新殿者非一其罪三也自古帝王之創業者皆化家爲國其繼體者則傳其國庶子與側子則必以潛邸私財分給今  殿下之有私財盖此例也其本宮私臧獲所營私利雖或有之非  殿下所得而知也文仲妄謂以國君之尊而營私利其罪四也  殿下尊祖敬宗之誠曠古所無於四時常享之外必薦時物天鵝其一也故諸道監司皆以月令進之盖以此也古者四時有田  殿下重民時只於春秋講武諸道節制使或進箭羽此非  殿下出令而然文仲妄以二事爲勞民自奉其罪五也古人之愛君者雖以直言尙不顯諫不使子弟得窺其藁今文仲相與權約潛議宮禁之事今又以上書示諸鄭廣元及李筌其不忠甚矣　以妄言楊君父之失乎其罪六也前日臣等以其自服上言請罪未蒙兪允不勝憤　臣等不欲與不共戴天之人　容於昭代伏望  殿下斷以大義特下攸司依律施行以正邦憲以戒後來命照律啓聞
36권-태종-18년-7월-7일-1문단
○乙卯下典祀注簿鄭廣元陽川縣監權約于典獄署約嘗與文仲言後宮之事廣元素與文仲善文仲以陳言藁示廣元故皆下獄按問
36권-태종-18년-7월-7일-2문단
○刑曹判書朴習等啓房文仲姦惡不忠之罪律無正條比罵祖父母父母條絞又文仲妄議君過與人論說且以上書示人書辭悖慢不敬不忠莫甚於此請以謀叛律施行又啓李筌白房文仲陳言時可否議論且曰有可言之事而不言則不直權約白自甲午至乙未八月與文仲同仕鑄字所文仲先言鄕校洞加伊翁主新殿之事約答曰不是加伊翁主官名可喜兒今乃入內西京翁主金英乃潛邸時所納妄稱今入鄭廣元白非因公事擅入香室見文仲陳言而不禁且不首告得此照律以共犯罪分首從條李筌權約　文仲一等杖一百流三千里廣元以宮殿門擅入條杖六十徒一年見文仲陳言不禁不首之罪以應奏不奏之律杖八十二罪俱發從重　皆  不允
36권-태종-18년-7월-7일-3문단
○議政府六曹承政院請房文仲悖逆不忠宜　極刑  上曰文仲之言有愧於我我告天以不殺亂臣賊子人得而誅之何請殺於予乎毋得更啓
36권-태종-18년-7월-7일-4문단
○改營仁政殿
36권-태종-18년-7월-7일-5문단
○世子以朝服謁見于  宗廟
36권-태종-18년-7월-8일-1문단
○丙辰改順城縣爲綾城復立和順交河兩縣
36권-태종-18년-7월-8일-2문단
○政沈溫爲議政府　贊鄭易吏曹判書崔　戶曹判書趙末生吏曹　判姜尙仁兵曹　判卓愼禮曹　判李之實中軍摠制禹博順承府尹李春生中軍同知摠制李　德{李明德}知申事申商慶尙道都觀察使李貞幹江原道都觀察使姜淮仲京畿都觀察使兼開城副留後先是  上罷朝啓後謂諸代言曰予本無才德然卽位以來無作不善以違天道而比年水旱　災相繼予未知其故也　者欲傳位於世子重違　臣固諫遂寢是天意果不應也卜者云壽命不長至六十一當逝予有宿疾選賢而立世子思欲傳位但以未朝見爲慮至是除末生　判曰若吾曹老人等可以出矣
36권-태종-18년-7월-8일-3문단
○王世子還自漢京敎曰世子朝見發行日以八月初六日爲定進獻方物及行次內諸事毋致稽緩
36권-태종-18년-7월-8일-4문단
○又曰風雨可畏移文諸道禾穀成熟隨卽刈穫
36권-태종-18년-7월-8일-5문단
○作敬德宮北　亭
36권-태종-18년-7월-8일-6문단
○改德恩縣爲恩津從市津人之請也
36권-태종-18년-7월-8일-7문단
○幸於背洞觀影殿經營以其柱細命改之
36권-태종-18년-7월-8일-8문단
○遣前司譯院判官崔天老管送唐人倪專心等男女五名于遼東專心等自日本逃來者也
36권-태종-18년-7월-14일-1문단
○壬戌命除步牌甲士
36권-태종-18년-7월-14일-2문단
○禮曹詳定葬日禮曹據書雲觀呈啓安葬十全大利日次吉日於葬書及剋擇通書元龜集剋擇全壽　皆載錄自今葬日除陰陽拘忌專用十全大利日壬申癸酉壬午甲申乙酉丙申丁酉壬寅丙午己酉庚申辛酉及次吉日庚午庚寅壬辰甲辰乙巳甲寅丙辰己未  從之
36권-태종-18년-7월-15일-1문단
○癸亥遣奉寧君福根于  齊陵告以還都之意也  上欲親告以雨未果
36권-태종-18년-7월-16일-1문단
○甲子杖房文仲一百籍沒爲奴權約以下決罪有差議政府六曹臺諫詣闕固請房文仲之罪  不允政府六曹諸臣相與各陳其議有曰亂臣賊子人得而誅之臣等誅而後聞以待擅殺之罪可也有曰當今昭代則可若後世權臣以臣等籍爲口實擅殺無辜則可爲寒心臣等令百官議其可否合辭更請可也退而百官合辭上　{疏}曰臣等竊謂房文仲權約李筌之罪神人之所共憤天地之所不容非  殿下所得而私宥也政府六曹臺諫　皆請罪未蒙兪允大小臣僚無不憤　必欲　之於法而後已至有欲先發後聞者第恐後世權臣籍爲口實未敢擅便謹更上請伏望  殿下斷以大義特命攸司依律施行廣元之罪亦依刑曹所申以解大小臣僚之憤　以謹萬世臣子之綱常  上曰予有過失何敢殺文仲乎可以殺而殺之則國人所當誅誰得謂擅殺乎
36권-태종-18년-7월-16일-2문단
○司諫院右司諫大夫鄭尙司憲執義鄭招等上　{疏}曰君親一也臣子一也子之於親有過當諍猶且柔聲以諫未敢顯其親之過此天理人情之至也豈有以所無之事誣妄非毁暴揚於人之道乎爲子而如此者必誅爲臣而如此者必誅萬世不易之典也伏見房文仲內懷不是君父之心曾於往年與權約妄以誣辭非毁  聖德今上書條件皆  殿下所無之事又以其書宣示李筌廣元等暴揚於人無臣子之義其罪上通於天權約造作誣辭私相議論非毁君父李筌私視其書略不驚恐反以奬勸成就若非素懷不忠安肯如是哉右三人者爲  殿下之臣者所不共戴天政府六曹與臣等具　{疏}以請  殿下以好生之德不加誅戮一國臣民莫不憤痛伏望俯從僉言明　於法以正網常以快臣民之望廣元私視其書不告於朝亦非臣子之義伏望幷許依律施行以戒後來  上曰文仲罪過狀辭史筆必書予亦不無過失常以爲愧今見臺諫章　{疏}不言吾過與政府之　{疏}同也仍謂李明德等曰吾卽位十有八年于玆日夜欲無失也然文仲之言吾過非其自言也乃天使之言也政府六曹臺諫再上章　{疏}請罪不已何面目數見　臣乎還京都亦不敢見大臣其國政則敢不聽治明德等曰文仲以妄言誣揚  殿下所無之失於  殿下無愧矣而曰何面目見　臣臣等解望  上曰今所司狀辭略無予身之過其愛我之志可謂感動谷山君延嗣宗　贊金漸判書朴習摠制李春生　{齎}奉議政府六曹三功臣三軍都摠制府百官狀請文仲等罪  上曰我不能上不愧於天下不炸於人不可從其請也如有允請之意則其於所司六曹之狀當允之矣豈欲如此動論然後從之乎予實不從若國人動論討罪則誰得謂權臣擅殺直言人乎命明德等曰文仲繫獄久矣以予意諭政府六曹宥釋之後日必有誅之者領敦寧柳廷顯曰文仲誣妄君父之失臣等所不共戴天之　也終必不能自保願  殿下當臣等固請之時罪之議者曰亂臣賊子人得而誅之先發後聞可也但恐後世籍爲口實故必待兪允然後誅之  上曰必有卿等誅之之時當其時誅之則兩全矣廷顯等曰  殿下之敎至於如此討罪時無古今請姑以不死罪之  上曰擬議以聞廷顯等議啓杖文仲一百籍其家身及妻子爲奴屬晉陽官奴杖權約一百籍其家屬光州官奴杖李筌一百付處于固城杖廣元六十  從之
36권-태종-18년-7월-17일-1문단
○乙丑  上謁  齊陵世子隨駕
36권-태종-18년-7월-17일-2문단
○命給米豆一百石于衍慶寺
36권-태종-18년-7월-17일-3문단
○囚隊副韓彦于義禁府彦告摠制文孝宗與　夫江原道觀察使李貞幹私聚兵馬謀亂以貞幹家婢開刮爲證命囚彦及開刮使刑曹臺諫行首與吏曹　判趙末生按問義禁府啓請刑問開刮  上曰刑問重事也古人云　楚之下何求不得雖一笞一楚宜審施行又下孝宗貞幹于義禁府與韓彦憑問命左副代言元肅與義禁府同問又命義禁府曰孔子謂仲由再求弑父與君亦不從也貞幹孝宗皆端人也必不爲此實彦之誣告也其審　之彦果服其誣命釋貞幹孝宗囚義禁府照律彦誣告死罪而不至死當杖一百流三千里加役三年命議政府六曹擬議皆曰如此誣告叛逆當死遣義禁府都事金尙寧于伊川拿前典書李原實以來盖韓彦辭引原實與宰臣文達漢爭奴婢故敎我以此說達漢卽孝宗之父也
36권-태종-18년-7월-19일-1문단
○丁卯命王世子及敬嬪侍  靜妃還漢京且命政府六曹臺諫　皆先還  上曰還都時與三殿俱行則路狹必致損穀予當後日動駕兵曹啓今還都時田地踏損禁止條件依永樂十六年四月十八日曹受敎考察何如  從之
36권-태종-18년-7월-19일-2문단
○上謂李明德曰予之風疾無藥餌之效浴溫泉理疾雖不見於　書予將往浴伊川溫水以驗如何明德曰雖不見醫書然有浴而去疾者請試之召伊川人朴殷林問山川道路之形
36권-태종-18년-7월-20일-1문단
○戊辰王世子先至漢京入于藏義洞本宮
36권-태종-18년-7월-20일-2문단
○賜米一百五十石于各驛  上恤兩京間驛路人馬俱困命戶曹自迎曙至招賢五驛賜米五十石靑坡盧原二驛五十石靑郊　猊二驛五十石
36권-태종-18년-7월-20일-3문단
○命司饔司膳*　載雜物勿用虎豹皮覆之先是司饔司膳雜物載持之馬率用虎豹皮覆之  上曰虎豹皮民間納貢價重之物自今一皆除之
36권-태종-18년-7월-21일-1문단
○己巳  靜妃與敬嬪還漢京世子率各司一員出迎  靜妃于慕華樓  靜妃下輦于景福宮敬嬪入于本宮  上曰以本月二十七日還都矣議政及六曹判書　判臺諫皆從直路先還毋得隨駕且曰霖雨不霽世子朝見發行之日以來八月十八日改定命禮曹判書卞季良曰世子乃國本而世子之子於予爲長孫又當承繼者也　世子今以朝見將行萬里世子之子宜定名位以一人心卿其　考古制以聞
36권-태종-18년-7월-23일-1문단
○辛未地震
36권-태종-18년-7월-24일-1문단
○壬申罷慶尙道水軍都節制使朴仁幹職初懷安君芳幹以仁幹兄道幹之女爲妾仁幹匿不告事覺被流旣而蒙宥至是爲節制使詣闕告辭李明德等啓曰仁幹所犯如此且不合軍務請罷其職  從之
36권-태종-18년-7월-24일-2문단
○命刑曹令慶尙道都觀察使禹均私馬赴京盖因旱而禾穀不盛一不啓聞無委任之意故也
36권-태종-18년-7월-26일-1문단
○甲戌幸西郊觀稼敎諸代言曰予欲分軍爲二一屬三軍一屬義勇衛予在外則世子掌一在內予在內則世子掌一在外有相濟之義無彼此虛實之虞無乃可乎又曰予若去背上之　則其一當爲予侍衛矣
36권-태종-18년-7월-27일-1문단
○乙亥大風以雨損傷禾穀
36권-태종-18년-7월-27일-2문단
○駕還新都
36권-태종-18년-7월-28일-1문단
○丙子慶尙道善山朱勒寺主山水湧沙崩沒寺石壓而死者二僧
36권-태종-18년-7월-29일-1문단
○丁丑車駕還宮王世子出迎于楊州南坪百官迎于興仁門外
36권-태종-18년-7월-29일-2문단
○賀千秋使藝文館提學尹思永回自北京思永啓曰臣奉箋筒初到遼東遼東以黃　　外自遼東至  常所相　{遞}而　獨我國不　以行誠爲未便請自今以後奉使者以黃　　行敎曰聖旨筒到我國時亦　黃　乎李　德{李明德}問於通事金乙玄乙玄曰然思永又啓曰中國之人以書狀官秩卑而問曰書狀官在汝國亦著紗帽乎此以書狀二字而問也請除書狀二字而改稱從事官敎曰書狀之名久矣不可改也思永又啓曰自義州至遼東有八站乃使臣黃儼陪黃氏韓氏入歸時彼土人所作結構堅實木柵亦密本國使臣皆宿此站臣等亦宿焉到平壤聞監司之言曰今世子朝見之時欲造新站臣心以謂使我國之人造之則常時猶可以能至於倉卒之時不能如此其周密也但因使臣之往來馬糞多積掃除而小加修葺之功則力役省而事半矣敎曰陋如之何明德曰世子朝見非常事也何必賴彼人之營乎元閔生時猶不還朝見之日亦且不逼雖使我國之人造之猶可及也
36권-태종-18년-8월-1일-1문단
○八月戊寅朔行圓壇報祀祭淸城府院君鄭擢啓曰臣等行圓壇祭此祭天也其禮不小壇無欄墻與門且豚不充肥殊無事天之義命禮曹修治之
36권-태종-18년-8월-1일-2문단
○上詣仁德宮起居遂幸昌德宮觀仁政殿經營之狀仍御廣延樓饋監督官吏及侍衛臣僚賜魚酒于役徒至暮還幸景福宮先是  上問於李明德曰予欲詣仁德宮誠寧之家在路邊見之則必生哀毁之心予固知汝等之笑予然不能忍視也欲出崇禮門回入西箭門謁見然後還出西箭門而來觀仁政殿改造之役何如明德對曰  殿下悲念之心未嘗小弛見之則愈切矣  上從其言往還皆由崇禮門
36권-태종-18년-8월-1일-3문단
○敎中外行幸槍牌侍衛
36권-태종-18년-8월-3일-1문단
○庚辰賜酒五十甁乾獐鹿各五口于成均館成均館獻松子與生梨乃有是賜  上曰予少時游於是館飮酒則必歌舞而發興今飮此者亦當如之於是本館與藝文校書館承文院官吏生員幼學百餘人會飮竟日乃罷
36권-태종-18년-8월-3일-2문단
○戶曹啓漕轉事宜戶曹據忠淸道都觀察使報以啓曰漕轉之弊問於各官咸曰歲前收納歲後上納則浦所收納過冬有弊且盜賊可畏歲前上納則損實審驗前定稅督納有防秋收秋耕拾栗而將失生理矣若歲後收納正月晦時始出浦上納則秋耕秋收救荒之事無有闕一而得免飢饉之苦矣朝啓諸臣各執所見議論紛　  上曰從其道監司所報
36권-태종-18년-8월-3일-3문단
○以朴光衍爲慶尙道水軍都節制使先是以金乙和爲水軍都節制使平陽府院君金承　啓曰乙和才無特異而有酒失不合防禦之任又於李叔蕃五寸叔也叔蕃今謫慶尙道乙和執防禦之權則其心難測不可遣也  上王予亦素知乙和爲叔蕃之五寸且有酒失則不可遣也可改以他人知申事李明德啓曰鄭幹才智俱能不憚防禦之任可使代之但曾經此任於慶尙道  上曰幹已經則不可擇廷臣可當者以聞乃以光衍代之
36권-태종-18년-8월-3일-4문단
○日本國大內殿德雄多多良道雄等遣使來獻土物
36권-태종-18년-8월-4일-1문단
○辛巳命李貞幹就職
36권-태종-18년-8월-4일-2문단
○工曹判書孟思誠以父病辭思誠父希道居溫水縣賜內藥且給傳以送
36권-태종-18년-8월-5일-1문단
○壬午大雨雷
36권-태종-18년-8월-5일-2문단
○命　表孝女孝養門閭復其戶孝養忠淸道洪州任內新平縣人權至之女也年十三父死廬於塚傍居憂三年年二十五母死亦如之觀察使以聞故有是命
36권-태종-18년-8월-5일-3문단
○分遣損實敬差官于諸道
36권-태종-18년-8월-6일-1문단
○癸未大雨
36권-태종-18년-8월-6일-2문단
○議政府六曹獻壽于慶會樓盖以還都也
36권-태종-18년-8월-6일-3문단
○更立吹角作運序立之法兵曹判書朴信等上兵制曰內吹角聲初發時入番兵曹應之以角世子殿亦應之以角次義勇衛入番掌軍節制使入殿門出令左右牌節制使及各領護軍各率軍士於殿門外作運序立王世子服甲胄率軍士詣闕門外三軍軍士作運之後別作一陣待命若命召則驗信牌率左右牌及翊衛司入闕出番節制使及軍士隨其聞角先後奔走聚會依義勇衛序立圖作運敎曰近者久不吹角軍馬虛　今世子新立宜吹角而齊其軍馬也當吹角之日若有虛　之勢則暫不寬宥將此意傳諭於各軍
36권-태종-18년-8월-6일-4문단
○議定王世子朝見日  上謂李明德曰今　雨不霽泥　難行來十八日世子發行則非獨行路之難至於方物亦難輸也在我境內猶可以輸入彼境遼野水溢則尤難行也　元閔生時未回還乎是月二十八日來月初一日皆吉擇此兩日而發行則庶聞閔生之回話　霖收而行路便矣如此則及至十月可以朝見也從十月而計之則正朝不遠恐  皇帝留之過正朝而後遣還然世子托言中宮未寧則皇帝何須强留之以此意傳諭於政府六曹擬議以聞朴　李原等曰朝見不可緩也閔生之還在於十八日之前則十八日宜乎發行若在十八日之後則當如  殿下之所敎也贊成沈溫曰十八日受死日也然三凶今所不用故當於大事而不敢發言今　雨不霽行路實難二十八日初一日中發行則　雨收而亦避三凶矣　贊金漸曰非獨　雨敬嬪有彌月之祥苟如  殿下之敎則一擧而兩全矣吏曹判書鄭易曰當世子之朝見也  皇帝欲示厚意則必留之使過正朝十月朝見留至兩朔似乎不可十月發行十一月朝見則只經一朔矣如此則不必別備正朝之貢且大觀天下之會同也雖托以  中宮之不寧  皇帝必賜藥先使送人也兵曹判書朴信戶曹判書崔　禮曹判書卞季良刑曹判書朴習等曰豈肯賜藥而留之乎易曰臣嘗以正朝使入朝行賀禮後留四十日今世子之行欲示厚意則安知强留之乎明德具以聞敎曰豈賜藥强留之有乎以本月二十八日爲定
36권-태종-18년-8월-6일-5문단
○朴信啓曰仁政殿改造材木凡五百章而以五百章猶曰不足　其內五十章世子殿修理時已用之乎其他雜木積於江原道今當大水可以流下然徒以船軍力不能支請用民力敎曰前日已用民力今於四方未有美事而每聞凶荒其可忍用民力乎曾知如此則不如不毁之爲愈也尹瞻役本宮之奴備材木百餘章誠若不足則姑用此木
36권-태종-18년-8월-6일-6문단
○左副代言元肅啓曰禹均今已私馬上來請推其所犯敎曰待雨晴予當親問然後推之
36권-태종-18년-8월-6일-7문단
○敎李明德曰義和宮主老且有疾不離藥酒自今勿用陳酒以新酒進焉宮主前朝玄陵定妃安氏也
36권-태종-18년-8월-7일-1문단
○甲申地震大雨雷電水遍郊野牧馬溺死禾稼大傷
36권-태종-18년-8월-7일-2문단
○行祈晴祭禮曹啓當百穀結實之時陰雨連日當八日行祈晴祭  從之
36권-태종-18년-8월-7일-3문단
○命行解怪祭于大掘浦全羅道都觀察使報羅州大掘浦自六月二十七日至七月十四日浦水潮滿則色赤如血故也
36권-태종-18년-8월-8일-1문단
○乙酉大雨
36권-태종-18년-8월-8일-2문단
○上授世子國寶移御于蓮花坊古世子宮先是  上欲行內禪之擧御慶會樓下召知申事李　德{李明德}左副代言元肅右副代言成　等曰予在位今已十八年雖無德望然無非義之擧而未能上　{答}天意屢致水旱　蝗之災且有宿疾近來尤劇玆欲傳位于世子父傳於子天下古今之常事臣下不得議諍壬申戊寅年事皆卿等所知其戊寅年事則免死欲生而爲之也今反思之其定  社稷豈人力所爲天實定之也予之像貌非君像也威儀動靜皆不合於人君以無逸考之在位或十年或二十年二十年則享國長久之主也予之享國久矣其間思念  太祖喪失鍾愛二子之傷心雖予身爲國主之榮而不得見於親或率百官詣殿不得入見還來思欲去位如棄　　騎匹馬率一官昏定晨省以表予心乃於丙戌欲傳位世子而百官請止母后之靈涕泣見夢又陽村具辭上書閔氏之事始起臺諫固諍是用不果今予以謂元閔生回還世子朝見後傳位則當兩全矣然有所未便者東殿危病予疾復作世子豈可朝京　懷安父子在焉又讓寧雖至親而無疑於生變昨居名分之地今乃廢黜在外豈無窺伺之人乎故欲停朝見行內禪已告天告  宗廟矣內禪之事非臣下所得議也元閔生在京師雖言世子朝見無明文言語而已且世故無時而生又萬機之身不可　{輕}行  皇帝豈以外國之事爲詰予以八月初四日發病爲辭移咨奏聞  皇帝必降誥命以今所辦金銀馬匹爲謝若正朝進賀使以右議政李原爲之元閔生回還則謝恩使當以贊成沈溫差遣傳位之後予當與老相輔翼省事唐睿宗五日受朝不必　也爾等毋得諍之各記予言備傳于政府大相令思予意代言等啓曰不可  上曰十八年騎虎亦已足矣明德等涕泣而出宣傳于政府六曹領議政韓尙敬左議政朴　右議政李原等及六曹判書　判同辭對曰  上春秋未至老　病未至廢政且遣元閔生請立世子又令奏世子朝見不數月傳位自逸絶爲不可　內禪國之大事當順人心不可勒令不諍自  殿下踐祚以來民安物阜海寇賓服未有若今日之太平也其或有水旱豈  殿下之德未享於天心而然歟堯湯亦有所未免耳  上曰父傳於子非臣下所得諍也臣諍之法載何經典予志已定久矣不可改爲毋更言之至日午  上正衣冠扶杖移御報平殿使承傳宦者崔閑敎承政院曰今日有開印事速納大寶代言等號泣至報平殿門外  上閉門不納令內臣召世子命尙瑞司進大寶督之再三領敦寧柳廷顯及政府六曹功臣三軍摠制六代言等排　直入至報平殿門外呼天痛哭請寢禪擧共執大寶令不得進  上大聲　　德{明德}曰君有命臣不聽義乎明德不獲已而進大寶于  上前世子未知命召之急爲何事顚倒而來由西戶而入  上見世子曰兒乎今授大寶受之世子俯伏不起  上執世子袖起之而授以大寶卽入于內世子罔知所措卽置大寶于案隨入于內至誠請辭　臣亦痛哭不已請還國璽曰請封世子未見奏准如何遽迫乎  上曰豈無奏聞之故乎乃令閑敎大小臣僚曰予已與國王相對而坐卿等勿復請也命世子受寶留宮仍賜紅陽傘命尙瑞官*又代言一人守寶而宿命駕從十餘騎出自西門幸蓮花坊古世子殿百官隨至詣殿庭痛哭請復位世子奉大寶詣殿進寶固辭至夜  上曰諭予之意已至再三何不以孝我爲念而紛紛然若是乎予若欲聽臣僚之請而復位則予將不得其死矣乃拱手指北斗而誓之以示更不復位之意令閑傳命曰予以此擧誓告于天地宗廟矣何敢變乎世子惶　顧謂明德曰奈何明德對曰  上意已定宜當盡孝世子令明德奉寶而出還于景福宮令代言金孝孫守寶宿焉臺諫上　{疏}請止內禪其　{疏}皮封書  上前開　  上曰予已辭位乃曰上前開　何也若曰上王前開　則予當覽之乃却其　{疏}是夕  靜妃移御于蓮花坊古世子殿
36권-태종-18년-8월-9일-1문단
○丙戌司諫院右司諫大夫鄭尙司憲執義鄭招等上　{疏}請止內禪之擧其　{疏}曰傳國大事也必順於人心合於天道然後乃可以行伏觀  殿下春秋鼎盛聽斷方明遽厭萬機遂欲傳位大小臣僚聞者莫不悲泣人心如此天意可知且  殿下承  天子之命而有國不可不告而傳之今若不告而傳之將何以聞　前日以請立世子遣使以聞使者未還乃行此事此乃  宗社之大計不可　{輕}也又  殿下每降一令必與大臣謀之至於大事不與大臣謀之豈所以貽謀之道也乞  殿下俯察人情仰稽天命收還成命  宗社幸甚議政府六曹三功臣三軍都摠制府文武百官等上　{疏}曰臣等於倉卒之際伏聞下敎驚惶戰慄不暇致詳姑擧大　條陳于後  殿下旣擇賢有德者定爲東宮國本已固人心已定無復可慮今  殿下欲爲內禪之擧然年未至於　期病未至於廢政遽釋重任欲此暇逸此其不可者一也我  太祖化家爲國至於  殿下始受  帝命帝於我朝使臣之至必親  殿下之至誠君臣相遇誠爲千載一時良由  殿下事大之禮出於至誠前古所未有也今以國家相傳非有急遽不獲已之大故曾不以聞于朝廷擅自行之殿下二十年事大恭謹之禮一朝而廢之必有朝廷之詰責將何以對之此其不可者二也天視自我民視天聽自我民聽此聖人之格言而萬世之大訓也古之帝王凡有擧事必順民心以若天道　世昇平歷年悠久載諸方策昭然可考皆  殿下所洞觀而默識者也  殿下卽位以來垂二十年民安物阜海寇賓服  天子優禮東韓之民游泳聖澤歌詠大平  殿下無故欲行內禪之禮一國臣民呼天痛哭從義而不從命期於兪允死執不可人心之不順至於如此上天之意從可知矣大抵人君之道必與臣隣都兪　　能有所濟小事尙然　於以國相傳乎古今天下國家之事順天意從民欲而凶者未之有也逆天命拂人心而吉者亦未之有也孟子論文武之取不取乃以民心之悅不悅盖人心之所歸卽天命之所在也  殿下雖曰嘗以告天告  宗廟然臣等的知上天之必不從  宗廟之必不報何者古人有言曰天不言以行與事示之今擧國臣民之心如此天與  宗廟之意不外是矣  殿下此擧上不聞于天子下不順乎人心其不可也昭昭矣人心所向卽天命所在也不順人心卽不順天命恭惟  太祖草創洪業順天命也順人心也  殿下卽位以來二十年間無一事不順天命不順人心今於以國家相傳之大事乃欲違天命逆人心以肆己意臣等惟知待罪斷不承命伏惟  殿下念天地  宗社付托之重皇帝眷愛之隆俯循擧國臣隣哀痛之至情勿爲退避自逸之計  宗社幸甚臣民幸甚萬世幸甚  上不覽而却之　贊金漸手執　{疏}更授李明德曰  上不覽此狀而却之則臣民將奈何仍哭泣嗚咽蓮城君金定卿笑曰誤哉彼客於此公事胡乃獨別乎漸揚言定卿之失嗾臺諫劾之
36권-태종-18년-8월-9일-2문단
○藝文館大提學行成均大司成趙庸等以釋奠祭致齊于成均館與學官學生等同上　{疏}曰伏覩永樂十六年八月初八日  主上殿下欲以寶位內禪于  王世子朝野臣罔不驚駭臣等切謂內禪之事歷代所罕見唐高祖之授太宗出於臨湖之變宋光宗之授寧宗出於危疾疑　之後凡若此類迫於變故皆非得已後之議者猶不取焉至若帝堯之試大舜由在位七十載　期倦于勤然猶　之居攝而已未嘗命以帝位文王之聖年踰九十武王之在東宮亦且八十然亦不以大位禪之所以示天下萬世君臣父子之大倫者如此恭惟  主上殿下聰明聖智勵精圖治至于動植咸濡睿澤何圖今日遽欲如此且  殿下年甫中身康寧勤健非常堯　倦文王百齡之譬乃當大平無事之日而欲脫　萬乘臣等未知  殿下何爲出此意也臣等伏覩耿光猶且有此疑惑　後世乎臣等又謂  殿下至誠事大凡有重事必待聞于  天子而後乃敢　  殿下之位內傳之于祖宗上受之於  天子使  天子有聞   殿下能必其無疑我之心乎臣等反覆籌之  殿下此擧無一可者伏望特回睿斷寢罷內禪之命以副臣民之望不勝幸甚  上皆不覽在位文武大小臣僚與前銜二品以上詣殿庭請入  上前親請  上閉門不通內外之言　臣痛泣坐地  上使閑傳敎曰予已誓告于皇天宗廟誓不可改也　曰民惟邦本臣聞傳國以民相傳未聞以誓相傳也人心所在卽天心之所在天人一理通達無間皇天宗廟必不是  殿下之矢也廷顯曰  殿下卽位以來海寇不侵邊境無虞民安物阜德至渥也以國相傳國之大事而年未　期不布告臣民遽以傳之臣切謂  殿下此擧大德之累也  殿下殺臣而臣死則已未死之前不可不固請也  上曰我嘗以傳國之意誓告皇天  宗廟諸臣請予改之是以我欺天欺  宗廟乎昌寧府院君成石璘曰一日萬機  殿下不聽政而至於如此國事將以虧矣金漸曰今國家邊境無虞上國待之以誠皆  殿下至誠事大之美德今年六月易置世子八月傳位則上國必疑之後世聞者亦必有疑矣  上曰予雖傳位國有大事則當與大臣議之以輔其不逮也二品以上諸臣入中門內庭終日固請  上曰傳國於子古今之大法也其相傳之際所與共國大臣請止之亦人情之所必至然請之再三而不聽則可以已矣何若是之强　不順哉　臣皆大哭聲振宮庭  上曰諸臣自少不習坐地今終日坐於卑濕之地無乃得疾乎予甚痛之胡乃强請如此乎若　{明}日又來則予亦不愛身而對坐於地矣　臣至日沒乃退
36권-태종-18년-8월-9일-3문단
○上令代言等歸景福宮代言元肅守大寶于景福宮宿焉翼日未明王世子命內官盧希鳳請詣殿問安  上不允
36권-태종-18년-8월-10일-1문단
○丁亥王世子受內禪卽位于勤政殿  上遣崔閑送乘輿儀仗又命遣闕內侍衛司禁雲劒備身笏陪迎王世子來世子乃使閑請辭以烏杖靑陽傘詣殿  上令內臣視之怒曰不從命則勿來也世子不得已以朱杖紅陽傘前導而來  上召世子入世子親袖辭箋以進其辭曰臣性資愚魯學問未成爲政之方　然無覺　居儲副之位夙夜　　猶　不稱何圖今日乃有付　之命事出意外顚倒無措恭惟  主上殿下春秋鼎盛聖德方隆遽倦萬機欲以  廟社之重委諸　蒙之驅豈惟臣子之心倍加兢惶誠恐  祖宗之靈有以驚動且以國家而相傳實惟國家之大事悤遽乃爾中外臣庶罔不駭愕重念  殿下立臣爲後之時猶以不敢擅便奏于  天子　以軍國之重擅授於臣臣恐事大之禮亦且有失伏望  殿下察愚臣之至情慮國家之大計以慰  宗社臣民之望  上不允時政府六曹三軍都摠制府文武百官及前銜二品以上咸造殿門把門甲士把截不納廷顯叱門者欲入門者固拒廷顯排　而入　臣隨入殿庭固請復位呼哭不已  上命左代言河演都鎭撫李春生令甲士堅守中門禁入大小臣僚命尙敬　原及六曹判書同議新君卽位諸事　曰  殿下堅拒　臣之請奈何奈何其勢終不得請欲與六曹議卽位諸事石璘廷顯及　臣又排中門入內庭呼哭聲徹  御座  上使孝寧大君傳命曰予傳位于異姓之君則卿等之請然矣予傳位于子何以如此往者予欲傳位于前世子然知子莫如父予知　之不善故不傳而至于今乃傳勿以爲請　臣愈哭不退金漸曰  殿下此擧於  殿下世子俱有失德何則臣奉使中原  皇帝之於  殿下眷顧之心懇懇無已元閔生將建儲之請今未反命  殿下一朝解位世子一朝卽位其在  帝心以爲如何是皆有失德也請姑待閔生之還  上皆不允親加衝天角帽于  世子遂令世子備國王儀仗往景福宮卽位王世子不獲已承命命開內門出曰我幼　愚魯難堪大事故至誠請辭終不蒙允不得已歸景福宮矣　臣見世子着衝天帽止哭聲或　或伏地相顧無一言世子以紅陽傘如景福宮　曰世子吾  君之子也固辭不允已着  上位之帽臣等固無更請之理　臣皆曰不獲已也乃議卽位諸事
36권-태종-18년-8월-10일-2문단
○上命河演與兵曹判書朴信磨勘兩殿侍衛諸事以聞
36권-태종-18년-8월-10일-3문단
○兵曹啓請改義興府爲義建府司禁爲司嚴  從之又啓中軍義興司忠佐司雄武司忠武司左軍龍　司龍騎司龍武司加一司右軍虎賁司虎翼司虎勇司加一司因在前甲士六百二十六加三百七十四護軍十隊長隊副三百五十何如  從之又啓義建府左牌則內禁衛節制使及軍官仍舊右牌則內侍衛節制使及軍官仍舊何如  從之又啓兵曹入直於義建府與其府鎭撫所及三軍鎭撫所依前例軍士考察以義勇衛都鎭撫及鎭撫所爲三軍都鎭撫及鎭撫所以三軍都鎭撫及鎭撫所爲義建府都鎭撫反鎭撫所以義勇衛左牌爲內禁衛以右牌爲內侍衛何如  從之又啓三軍二品以上及僉摠制爲半入直於都摠制府及義建府以上大護軍入直於各其司分屬處何如  從之又啓別侍衛鷹揚衛亦令分半何如  從之又啓三軍各領內中領司直一副司直一以正品差下其餘各品及三軍五員十將　以從品差下何如  從之
36권-태종-18년-8월-10일-4문단
○命崔閑傳敎朴　等曰主上未壯之前其軍事予親聽斷且國家難斷之事令議政府六曹各陳可否而施行予當　與於可否之一可也　對曰臣嘗聞此敎乃與李原啓曰  上之傳位臣等以謂欲爲暇逸今乃知  上意之大計請作敎書諭以辭位之意以寬臣民之望  上曰予意亦然乃命禮曹判書卞季良作傳位敎書又傳旨於諸代言曰兵曹堂上皆侍從於予代言等速去景福宮諸代言啓曰臣等亦分半侍衛  上傳敎曰自古承宣從人主無別行之理須速去諸代言又啓曰軍士皆屬於殿願留知兵曹代言河演  上曰雖兼兵曹豈以承宣分置乎仍命演急領司禁朱杖及人君儀仗以去諸代言皆拜辭季良製敎書與議政府六曹同議以進  上曰今日受朝賀事甚繁劇宜速頒敎於是大小臣僚俱以朝服班序殿庭頒降傳位敎書  王若曰予以否德纘承  太祖之洪業夙夜　　勵精圖治盖已十八年于玆矣澤未及民屢致災變且有宿疾近日乃劇不堪聽政世子[諱]英明恭儉孝悌寬仁合登大位已於永樂十六年戊戌八月初八日親授大寶　專機務唯軍國重事予親聽斷咨爾中外大小臣僚咸體至懷同心　輔以　惟新之慶故玆敎示想宜知悉命百官詣景福宮陳賀是日庚時文武百官具朝服班序景福宮殿庭  世子服絳紗袍遠遊冠御勤政殿受百官朝賀議政府領議政臣韓尙敬等上箋陳賀  上受朝訖尊  上王爲太上王  父王爲上王  母后爲大妃封敬嬪爲妃
36권-태종-18년-8월-10일-5문단
○以沈溫爲靑川府院君溫妻安氏爲三韓國大夫人
36권-태종-18년-8월-10일-6문단
○以朴信爲贊成朴習兵曹判書趙末生刑曹判書
36권-태종-18년-8월-11일-1문단
○戊子  上使知申事李明德啓於  父王曰願上尊號爲太上王因使代言三人輪日侍側省視供上  父王曰當以  上王爲太上王以予爲上王予非敢謙德以天倫之序也主上欲孝於我須從我言然非予所自擅當從宰相之僉議也又主上欲使代言三人侍予之側主上新卽位未更事汝等　言之乎  父王之意若曰苟如主上之言則是國有兩君不可也明德反命  上曰  父王孝我之敎不可不從然其令政府六曹擬議以聞明德承命問於政府六曹柳廷顯朴　李原朴習趙末生等曰  上王雖先卽位  父王功德深重　  上受位於  父王則當由親而及　宜尊  父王爲太上王  上王則仍爲上王也下季良鄭易　判卓愼李迹李之剛韓尙德代言元肅等曰爲之後者爲之子則當論卽位之先後不可以功德論也宜尊  上王爲太上王父王爲上王　德{明德}將僉議以啓旣而  上王亦遣人曰太上二字*不予所敢當實有過焉於是寢仁德宮太上王尊號
36권-태종-18년-11월-8일-1문단
○十一月甲寅上  上王尊號曰聖德神功  大妃尊號曰厚德  上率　臣獻玉冊金寶  上王冊文曰維永樂十六年歲次戊戌十一月丁未朔越八日甲寅國王臣[諱]稽首再拜謹奉冊上言恭以聖神之妙雖絶名言臣子之情必崇徽號玆擧彛憲用申孝思恭惟  上王殿下高明配天博厚齊地　  聖祖而啓運尊嫡長以守成德冠百王孚舜文之所性功高萬代與湯武而同符敦敬天愛民之誠盡事大交隣之道惟至仁之浹洽致斯世於隆平念襲重艱悉深祗　欲昭盛美當極尊稱爰率臣僚式陳冊禮臣[諱]不勝大願謹奉冊寶上尊號曰  聖德神功上王伏惟  上王殿下特留睿鑑以徇卑　俯受鴻名擁純禧之川至茂迎和氣享多壽於嵩呼臣[諱]誠　誠　稽首再拜上言大妃冊文曰維永樂十六年歲次戊戌十一月丁未朔越八日甲寅國王臣[諱]再拜稽首謹奉冊上言恭以承天厚載雖盛德之難名孝子至情惟尊親之爲大祇率禮文之舊少伸愛敬之誠恭惟  王大妃殿下柔惠安貞慈和淑愼基周南之美化嗣摯仲之徽音儆戒無違克盡相成之道　勞罔極難酬載育之恩儷日御以恒升示母儀於家國念臣弱質　守鴻圖仰惟顧復之私宜擧稱揚之典臣[諱]不勝大願謹奉冊寶上尊號曰  厚德王大妃伏惟  王大妃殿下光膺顯號茂介繁禧享壽富於萬年昌本支於百世臣[諱]誠　誠　稽首再拜上言
36권-태종-18년-11월-8일-2문단
○今上三年辛丑九月丁卯議政府使　贊卞季良六曹使禮曹　判河演詣樂天亭進文武百官請加上尊號箋箋曰領議政府事臣柳廷顯等謹齋沐稽首上箋于  聖德神功上王殿下臣廷顯等竊伏惟念往歲之春  主上殿下率臣等上言請崇徽號未蒙兪允繼有大故遷延至今縟禮闕焉臣心慊然近以  主上殿下憂制將終敢申往歲之請  殿下謙　抑損使臣等之誠未遂臣等兢惶無措復陳卑抱臣等切謂帝王之道廓然大公以順人爲心而已順人爲心卽所以順天也天視自我民視天聽自我民聽故民之所欲天必從之此之謂也今  殿下執謙固讓臣等愚惑罔知所爲請得而申之恭惟  殿下開國以尊親定社而讓兄功德之盛固已至矣事大以禮而再受誥命交隣以道則海寇賓服尊祖宗而祭如在至敬也存王氏之後　遂其生至仁也姦邪　黜而忠直登用儉素是崇而奢靡是斥先德禮而後刑罰　天災而恤民隱萬機之暇樂觀經史　　不倦十八年間四方寧一兵戎不興人民樂業天降甘露  殿下之功德冠冕乎百王　越乎千古非諛言也臣等幸生此時深荷  殿下天覆地載之洪恩他無以仰報絲毫之萬一又不能崇  殿下之徽號使  殿下之盛美闇而不彰蔽而不揚則無以告天地  宗社無以示臣僚衆庶又無以垂諸史冊而傳之萬世臣罪大矣此所以拳拳　　當食忘　寢不能寐者也又　  主上殿下之至孝出於天性盛典未擧而太后之仙遊甚迫  主上殿下永抱終天罔極之悲矣嗚呼痛哉今  殿下廓然而大公達節而不守光膺冊禮容受鴻名以遵  太祖之成憲則豈不有以慰夫  主上殿下罔極之悲必將至於感激歡欣而不能已矣且殿下尊崇  太祖之心卽今我  主上殿下尊崇  殿下之心也  殿下於  太祖則旣極其尊崇之號矣  主上於  殿下安有不得極其尊號之理乎而  殿下謙讓再三使我  主上殿下之孝誠鬱而未得伸焉此尤大小臣僚所以　　而不知止者也伏惟  殿下　然回慮俯從公義以順天地  宗社之心以慰  主上殿下之孝誠以答臣僚衆庶之至望公道幸甚萬世幸甚臣等無任區區　懇之至謹奉箋固請以聞  上王乃許之
36권-태종-18년-11월-8일-3문단
○壬申上  太上王尊號其玉冊文曰國王臣[諱]稽首再拜謹奉冊上言恭以  聖德極尊推崇無上神功至大報效何施唯有徽稱庶昭盛美恭惟  上王殿下建開邦之策決定社之機愛親敬兄爲生民而立極交隣事大回世道以底平修祀盡如在之誠發政先無告之類乾坤覆載動植咸　於堯仁日月貞明邪正自形於舜智念承付托常切憂勤雖冊禮之已陳尙臣心之有慊爰上加尊之號用申歸美之儀臣不勝大願謹奉冊寶  上尊號曰  聖德神功太上王伏惟  太上王殿下垂　育之慈擴優容之度曲從輿望俯受七字之鴻名茂　天休永享萬年之聖壽臣[諱]誠　誠　稽首再拜上言今  上四年壬寅五月丙寅  聖德神功太上王薨于蓮花洞口離宮九月丙辰上尊謚曰  聖德神功文武光孝大王廟號太宗其謚冊曰孤哀子嗣王臣[諱]謹再拜頓首上言切以大德隆功*　越前古鴻名顯冊宜示後人祇率彛章式薦徽號恭惟  皇考聖德神功太上王聰明神聖勇智寬仁當麗運之旣窮識天心之攸屬扶翼  太祖肇開萬世之基入覲  高皇持荷三接之寵炳幾微於未著致  宗社之永寧立愛惟親克篤承顔之孝因心則友載錫讓德之光武威肅於風霆文治昭於日月交隣有道事大以誠化洽邇遐恩覃動植念　承於景緖期榮養於遐齡何遽上昇乃貽末命難堪號　之痛庸擧顯揚之儀謹奉玉冊上尊謚曰  聖德神功文武光孝大王廟號  太宗伏冀  睿靈俯垂　鑑永綏多福保子孫於無窮幽贊丕圖與天地而　久謹言
36권-태종-18년-11월-8일-4문단
○庚申葬于  獻陵其哀冊曰  殯宮斯啓　幕將移百僚侍從萬仗　　曉露凄兮山川慘酸風動兮草木悲  聖上叩地號天　肝毁脊仰  宸　兮如在悼  天顔兮永隔爰命詞臣式宣盛德其辭曰*　惟東方爰自王氏統一三韓幾五百祀主昏政亂神怨人離天眷懿德　造丕基恭惟我  后灼知天命扶翼  聖祖撫有萬姓欽承帝命用賓  王庭敷奏懇款接遇寵榮炳幾靖亂  宗社是定祗事  恭靖益敦愛敬比纘洪業式弘至治恩及飛潛頌騰遐邇交　以道事大彌勤  帝命丁寧詔辭　　印章有赫冕服斯煌島夷賓服家國平康功光  先祖德垂後人惟德之聖惟功之神*　越前古克配上天　{斂}此盛美垂耀簡　嗚呼哀哉道　化育明燭幽微禮興樂作文昭武威始終二紀勤勞庶政志于怡養傳之  神聖畏天之敬憂民之誠未嘗頃刻弛于  聖情庶幾遐齡永享榮養奈何一朝偶　微恙遂大漸而不愈貽罔極之哀號嗟臣庶之薄祐致  天日之永韜嗚呼哀哉儼祖庭兮盡禮獻寶冊兮揚徽惟  聖上之茹痛兮如窮人之無所歸塵栖兮宮掖雨泣兮臣民執靈　以　踊兮望橋山而怨蒼旻嗚呼哀哉噫脩短之有數兮雖聖智而難逃惟功德之至大兮與日月而齊高嗚呼哀哉
36권-태종-18년-11월-8일-5문단
○命藝文館大提學臣卞季良撰神道碑文其文曰天之將降大任於有德也必生聖子神孫以開景運以永洪祚我朝鮮  太祖康獻大王之興也以我  太宗爲子以我  殿下爲孫噫戱盛矣豈人爲之所能及哉天也其與商家賢聖之君繼作周家大王王季文武之相承何以異哉臣謹按  璿源  李氏全之望姓司空諱翰仕新羅娶宗室之女六世而至諱兢休始仕高麗十三世而至  皇玄祖穆王入仕元朝而長千夫四世襲爵咸能濟美元政旣衰  皇祖桓王還仕高麗恭愍王積功累仁其來久矣我  神懿王太后以至正丁未五月辛卯誕  太宗于咸興府厚州私第我  太祖之第五子生而神異稍長英睿絶倫好讀書學日進年未冠中高麗科第時政散民離國勢　　慨然有濟世之志  太祖愛之異諸子嘗以書狀官偕侍中李穡朝  京師累官至密直司代言洪武辛未九月  神懿王后薨廬于  齊陵之側欲終三年壬申春  太祖西行　疾而還來侍湯藥恭讓之臣乘隙謀傾勢甚急  太宗應機制變討除渠魁　謀瓦解秋七月與諸將相倡以大義推戴  太祖化家爲國封  靖安君甲戌夏  高皇帝命遣親男入朝  太祖以我  太宗通經達禮最賢諸子卽遣應命旣至敷奏稱旨優禮賜還戊寅秋八月  太祖不豫權臣朋家聚黨有欲挾幼擅政以肆己志者禍發斯迫  太宗炳幾殲除時宗親將相皆欲請冊我  太宗爲世子  太宗牢辭推尊  恭靖上請  太祖冊封世子以定  宗社九月丁丑  太祖以疾未　禪于  恭靖建文庚辰正月逆臣朴苞謀　同氣陰誘芳幹父子稱兵爲亂  太宗勒軍平之誅苞餘悉釋安置芳幹不廢懿親  恭靖以無嗣且謂開國定社皆我  太宗之績冊爲世子冬十有一月亦以疾傳位于我  太宗遣使請命明年辛巳六月建文  帝遣通政寺丞章謹等奉誥命印章來封我  太宗爲王冬遣鴻　寺行人潘文奎來錫冕服秩視親王歲壬午今  皇帝卽位遣左政丞臣河崙賀登極  帝嘉忠誠明年癸未四月賜以誥印遣都指揮使高得等來仍封爲王秋遣翰林待詔王延齡來錫袞冕九章錦段紗羅書籍  太祖錦段紗羅元敬王太后冠袍錦段紗羅各有差自時厥後  帝賚　至無虛歲矣歲乙酉以漢陽  太祖所都排　議而還歲丁亥  帝語朝正使臣曰朝鮮國王至誠事大自後每當使臣之至輒稱至誠戊子五月  太祖晏駕哀慕罔極居于諒闇喪葬以禮遣使告訃  帝震悼罷朝遣禮部郞中林觀等賜祭大牢贈謚康獻又　  太宗賜厚賻壬辰冬有以王氏之裔隱於民間者上言攸司請誅之  太宗曰帝王之興自有天命誅王氏之後非我  太祖本意乃下敎曰王氏之後存者　之各安生業甲午六月甘露降于咸興府月光仇未里及定平白雲山明年乙未四月甘露又降咸興府德山洞吾東方前古所未有也政府俱進箋賀不受戊戌六月以世子　敗德廢之封讓寧大君以我  殿下聰明孝悌好學不倦國人屬望冊封世子以聞  帝兪允是年八月禪于我  殿下遣使請命十有一月我  殿下奉冊寶獻號曰  聖德神功上王明年己亥正月  帝遣鴻　寺丞劉泉等奉誥命封我  殿下爲王五月對馬島倭犯邊殺掠軍士命領議政臣柳廷顯及長川君臣李從茂等以舟師往討之島倭納款如舊八月  帝遣使賜宴　書略曰王至誠篤厚　事朝廷一德一心終始不怠能簡賢命德宗祀有託以副國人之望又賜宴我  殿下　書略曰爾父篤厚老成祗敬天道忠順之誠兪久不替九月  恭靖王卽世服斬衰終易月之制遣使告訃　年四月  帝遣使致祭賜謚恭靖是年春我  殿下率　臣請上  太上王之號不允秋七月元敬王太后薨以我  殿下哀毁過禮命從易月之制  殿下涕泣固辭乃命葬後釋服白衣終制九月壬午葬太后于廣州治之大母山陵曰獻辛丑秋九月我  殿下奉冊寶獻  太上王之號十月　  太宗命冊封元子珦爲世子  太宗以不世之資緝熙聖學孝悌通於神明誠敬格于  宗社事大則  天子稱其至誠交隣則倭邦服其有道欽天　民崇儉節用先德
禮而愼刑罰進忠直而黜奸邪闢異端而禁淫祀酌古今以定制度昭文敎而嚴武備積弊悉革而庶績咸熙四境按堵而民安物阜帝王之道嗚呼盛哉宜其紆  帝眷之隆再獲甘露之上瑞矣壬寅四月始不豫五月丙寅薨于離宮我  殿下不勝哀痛三日輟膳　臣涕泣請進膳竟不許定爲三年之喪不用易月之制  太宗春秋五十六歲在王位十有九年居閑　養五年而弓劒忽遺大小臣僚下至僕隸莫不失聲號哭愈久愈哀如喪考　嗚呼慟哉以是年九月初二日丙辰上尊號曰  聖德神功文武光孝大王廟號  太宗初六日庚申合葬于元敬王太后之陵遺命也及訃聞帝哀慟輟朝特遣禮部郞中楊善等賜祭其文略曰惟王篤厚至誠聰明賢達敬事朝廷忠順之心終始不替訃音遠聞良深感悼又賜誥命謚曰恭定又賜  殿下賻優厚盖我  太宗功德之盛及我  殿下孝誠之至前後相承克享天心故於始終之際寵異之典如此其備至矣  中宮元敬王太后姓閔氏驪興世家自高麗門下侍郞平章事文景公諱令謨六世而至皇高祖諱宗儒相毅陵位都僉議侍郞贊成事謚忠順忠順生皇曾祖判密直司事謚文順諱　文順生皇祖大匡驪興君諱　大匡生皇考純忠同德贊化功臣大匡輔國崇祿大夫驪興府院君修文殿大提學領藝文春秋館事謚文度諱霽母宋氏封三韓國大夫人高麗重大匡礪良君諱璿之女積善流慶是生淑德聰慧異常將　擇配來嬪于我  太宗太宗少有濟世之志留心經史不事家産  太后能儉於治家謹於主饋以勉其功敎誨多男　循義方禮遇妾侍克盡婦道洪武壬申封靖寧翁主戊寅  太宗定社之際勢甚孤危  太后盡心輔贊以濟大事庚辰春封貞嬪其年冬  太宗卽位封靜妃永樂癸未   帝賜冠袍自是年至丁酉累受  帝賜凡五戊戌冬我  殿下獻號曰  厚德王大妃庚子九月上謚  元敬王太后春秋五十六歲  太后　幽閑貞靜之德克配  太宗以專內治二十年間　儀肅穆又誕聖子　主  宗社以享榮養及薨嬪　妾侍莫不盡心悲痛婦則母儀其至矣乎誕四男四女我  殿下居三長卽　次曰補封孝寧大君次曰*??封誠寧大君先卒女長貞順公主下嫁淸平府院君李伯剛非一李也次慶貞公主下嫁平壤府院君趙大臨次慶安公主下嫁吉昌君權　亦先卒次貞善公主下嫁宜山君南暉懿嬪權氏生一女貞惠翁主適雲城君朴從愚昭惠宮主盧氏生一女幼信寧宮主辛氏生三男七女男長　封恭寧君餘幼女長貞信翁主適鈴平君尹季童次貞靜翁主適漢原君趙璿次淑貞翁主適日城君鄭孝全餘皆幼宮人安氏生一男三女皆幼金氏生一男*??封敬寧君高氏生一男崔氏生一男一女李氏生一男金氏生一女皆幼我  中宮恭妃沈氏門下侍中諱德　第四子溫之女誕四男二女男長卽世子餘皆幼讓寧娶金漢老之女生三男一女皆幼孝寧娶前判中軍都摠制府事鄭易之女生四男皆幼誠寧娶前全羅道都觀察使成抑之女無子貞順公主生一女適龍　侍衛司護軍李季　亦非一李慶貞公主生四女長適敦寧府丞安進次適幼學金仲淹餘幼慶安公主生二男男長娶漢城少尹鄭淵之女次幼貞善公主生二男一女皆幼敬寧娶戶曹　議金灌之女生二男皆幼恭寧娶兵曹　判崔士康之女生二女皆幼臣切觀我  太宗之盛德隆功固已高出於百王之上矣而配匹之賢內助之功又有可與蜀塗莘摯同符而儷美者矣　臣咸願刻銘于陵之神道碑昭示永世  殿下以命臣季良臣季良承命祗慄不敢辭謹拜手稽首而獻銘銘曰天眷海東降我  太宗　　  太宗盛德在躬推戴  聖父克集大功乃覲  帝庭敷奏從容優荷睿恩保我黎元炳幾靖亂嫡長是尊雖値　墻友愛猶惇孝悌之至從古罕聞維德之厚維功之懋天鑑孔昭式申保佑煌煌金寶輝映前後  帝誥　臻我乃龍受  祖訓惟服還于漢北制作禮樂煥乎郁郁遭喪居廬哀慕罔極以葬以祭古典是式祇事朝廷  帝稱至誠肅肅承祀感于神明交隣有道倭邦來庭存　王裔　遂其生中外乂安垂二十齡　　甘露歲降咸府廢昏命德以作民主期享永年  父臨下土何促賓天一疾莫愈哀哀  聖子痛悼無比輟膳三日不勝　毁凡百喪事維禮之履  帝聞慟悼遣使以祀贈謚褒崇賜賻優隆　典之備喜謚臣工思齊  太后允也肅　密贊定  社克配亶聰篤生聖哲　主  宗祐乾健離明  恭定之德坤厚柔貞元敬之則琴瑟以友藏同其域子孫振振于嗟其麟綿綿  宗祀垂億萬春臣拜獻詞刻之貞珉萬代不磨照我東垠
太宗恭定大王實錄卷第三十六
●36권-태종-추기1
春秋館敬奉  王旨撰進

  監館事大匡輔國崇祿大夫議政府右議政領集賢殿經筵事兼判兵曹事  世子傳臣孟思誠

  同知館事嘉靖大夫藝文館提學集賢殿提學同知  經筵事  世子右賓客臣尹淮
  同知館事嘉善大夫中軍都摠制府摠制  世子左副賓客臣申檣

  記注官朝散大夫直集賢殿知製  敎經筵檢討官臣安止
  記注官朝散大夫議政府舍人臣尹烱
  記注官朝奉大夫議政府舍人知製  敎臣趙瑞康
  記注官朝奉大夫奉常少尹臣李壅
  記事官奉直郞司諫院左獻納知製  敎兼承文院副校理臣安修己
  記事官奉直郞集賢殿副校理知製  敎經筵副檢討官臣李先齊
  記事官奉直郞司譯院判官臣朴始生

  記事官務功郞藝文奉敎  世子右副正字臣吳愼之
  記事官務功郞藝文奉敎臣權自弘
  記事官通仕郞藝文待敎臣張莪
  記事官通仕郞藝文待敎臣魚孝瞻
  記事官從仕郞藝文檢閱臣金文起
  記事官從仕郞藝文檢閱臣姜孟卿
  記事官從仕郞藝文檢閱臣李宗儉
宣德六年辛亥三月  日進[計三十六卷]
